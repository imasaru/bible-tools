var book = {
	"name": "Isaiah",
	"numChapters": 66,
	"chapters": {
		"1": {
			"1": "<sup>1</sup> Bup tu ngundan pesan pasal menua Judah enggau nengeri Jerusalem, ti dipandangka Allah Taala ngagai Isaiah anak Amos, lebuh Usiah, Jotam, Ahas, enggau Hesekiah nyadi raja menua Judah.",
			"2": "<sup>2</sup> Ku TUHAN bejaku, “Tanah enggau langit, pendingka utai ti disebut Aku! Bala anak ke diibun Aku, udah angkat ngelaban Aku.",
			"3": "<sup>3</sup> Jelu sapi nemu sapa ke bempu sida, lalu jelu keledai nemu endur alai tuan sida meri sida makai. Tang nembiak Aku orang Israel enda nemu sapa tuan sida. Sida endang enda mereti.”",
			"4": "<sup>4</sup> Kita deka diukum, kita bansa ti jai! Dosa kita ngasuh kita labuh! Kita udah nulak TUHAN Allah Taala ke disembah orang Israel ti kudus, lalu kita udah nguingka belakang kita ngagai Iya.",
			"5": "<sup>5</sup> Nama kebuah kita majak angkat ngelaban Iya? Kati kita minta diri diukum balat agi? Israel, pala kita nyau abis bakal, lalu ati enggau runding kita sakit.",
			"6": "<sup>6</sup> Kenyau ari punjung pala nyentuk ngagai ujung kaki, tubuh kita abis sakit. Tubuh kita rajai, kuris sereta telih. Bakal kita apin diberesi tauka dibalut. Nadai ubat udah kala diunsut ngagai telih kita nya.",
			"7": "<sup>7</sup> Menua kita udah dirusak, lalu nengeri kita udah abis retung diempa api. Mata kita peli-peli ngapa meda orang bansa bukai ngerampas lalu ngerusak menua kita.",
			"8": "<sup>8</sup> Ka semina Jerusalem aja ti agi tinggal, nengeri ti dikelulung munsuh, nengeri ti nadai daya nyaga diri baka langkau jejaga ti ba kebun anggur, tauka bansal ba kebun entimun.",
			"9": "<sup>9</sup> Enti TUHAN ti Pemadu Bekuasa enda nejuka sekeda orang idup, Jerusalem tetap udah abis dirusak, baka Sodom enggau Gomorah",
			"10": "<sup>10</sup> Jerusalem, bala pemerintah nuan, enggau bala nembiak nuan sebaka enggau orang Sodom enggau orang Gomorah. Pendingka utai ti disebut TUHAN ngagai kita. Peratika utai ti diajar Allah Taala kitai ngagai kita.",
			"11": "<sup>11</sup> Ku Iya bejaku, “Kati kita ngumbai Aku rinduka semua piring ti seruran diberi kita ngagai Aku? Aku leju meda jelu bedus ti ditunu kita nyadika piring, enggau lemak ari jelu kita. Aku leju diberi kita darah sapi, enggau darah bedus enggau darah kambin.",
			"12": "<sup>12</sup> Sapa ngasuh kita mai utai nya lebuh kita datai nyembah Aku? Sapa ngasuh kita ngelunjak Rumah Aku?",
			"13": "<sup>13</sup> Nadai guna kita mai piring. Aku nyau deka mutah ensium menyan ti ditunu kita. Aku enda tan natka Gawai Anak Bulan kita, Hari Sabat kita, enggau gawai pengarap kita. Semua utai nya udah kamah magang laban dosa kita.",
			"14": "<sup>14</sup> Aku begedika Gawai Anak Bulan kita, enggau hari kudus kita. Utai nya semina ngasuh ma aku berat, lalu Aku lelak mai utai nya.",
			"15": "<sup>15</sup> “Lebuh kita ngangkatka jari kita besampi, Aku enggai malik ngagai kita. Taja pen kita bebendar besampi, tang enggai meh Aku mending, laban jari kita dibalut darah.",
			"16": "<sup>16</sup> Basu diri empu datai ke kita tuchi. Badu agi ngereja penyai ti dipeda Aku kereja kita. Anang agi ngereja penyai",
			"17": "<sup>17</sup> lalu belajar ngereja utai ti ngena. Pejalaika atur ti lurus - tulung orang ke kena tekan, jaga hak orang ke nadai apai indai, lalu jaga indu ke balu.”",
			"18": "<sup>18</sup> Ku TUHAN bejaku, “Aram kitai ngatur pekara tu. Kita nyau mirah dibalut dosa, tang Aku deka masu kita tuchi baka seleju. Taja pen kita nyau mirah-redam, kita deka nyadi burak baka bulu bedus.",
			"19": "<sup>19</sup> Enti kita deka ngasika Aku, kita deka makai utai ti manah di menua tu.",
			"20": "<sup>20</sup> Tang enti kita ngelaban aku, kita deka diukum mati. Aku ti TUHAN, udah bejaku.”",
			"21": "<sup>21</sup> Nengeri ti tetap ati dulu menya, diatu diau baka indu sundal! Dulu menya nengeri nya udah penuh laban orang ke lurus, tang diatu semina bala pemunuh aja ti agi tinggal.",
			"22": "<sup>22</sup> Jerusalem, dulu menya nuan baka pirak, tang diatu nuan nadai agi rega. Nuan menya baka wain ti manah, tang diatu nuan semina ai amat aja.",
			"23": "<sup>23</sup> Bala tuai kita nya orang ke angkat ngelaban, pangan orang ke penchuri. Sida endang selalu nerima pemeri enggau makai suap. Sida nadai kala bejaku dalam kot ngeringka orang ke nadai apai indai, tauka mending lebuh bala indu ke balu bejaku ngarika diri empu.",
			"24": "<sup>24</sup> Nya alai, diatu pendingka utai ti disebut TUHAN ti Pemadu Bekuasa, Allah Taala ti bekuasa ti disembah orang Israel: “Aku deka malas kita ke munsuh Aku, ngambika kita enda agi ngenusahka Aku.",
			"25": "<sup>25</sup> Aku deka ngelaban kita. Aku deka nuchi kita baka ke nuchi besi, lalu deka muai semua pengamah kita.",
			"26": "<sup>26</sup> Aku deka meri kita pemerintah enggau penyanding penemu, baka sida ke dulu kelia. Nya baru Jerusalem deka dikumbai lurus, nengeri ti tetap ati.”",
			"27": "<sup>27</sup> Laban TUHAN endang lurus, Iya deka nyelamatka Jerusalem enggau semua orang dia ke nesal ati.",
			"28": "<sup>28</sup> Tang Iya deka ngeredakka semua orang ke bedosa, ke angkat ngelaban Iya. Iya deka munuh semua orang ke ninggalka Iya.",
			"29": "<sup>29</sup> Kita deka nesal ati ke diri ti udah nyembah kayu, lalu udah ngaga kebun ke petara kita.",
			"30": "<sup>30</sup> Kita deka layu baka kayu oak ti mati, baka kebun ti nadai kala diberi ai.",
			"31": "<sup>31</sup> Baka rumput ti rangkai ti diselup perechi api, baka nya meh orang ke bekuasa deka dirusak ulih pengawa sida empu, lalu nadai orang ulih nagang pengerusak nya nyadi."
		},
		"2": {
			"1": "<sup>1</sup> Tu pesan ti udah diberi Allah Taala ngagai Isaiah anak Amos pasal menua Judah enggau Jerusalem:",
			"2": "<sup>2</sup> Jemah ila bukit ti alai Rumah Sembiang bediri deka nyadi bukit ti pemadu tinggi lalu ngayung semua bukit ti bukai. Semua bansa deka beterudus datai ngagai iya,",
			"3": "<sup>3</sup> lalu sida deka bejaku, “Aram kitai niki ngagai bukit TUHAN, ngagai Rumah Sembiang Allah Taala ke disembah orang Israel. ngambika Iya ngajar kitai pasal utai ti deka dikereja kitai. Kitai deka bejalai nengah jalai ti udah dipilih Iya, laban ajar ti diberi TUHAN datai ari Jerusalem. Iya bejaku ari Sion ngagai bala nembiak Iya.”",
			"4": "<sup>4</sup> Iya deka mutarka laya entara mayuh bengkah bansa ti besai. Sida deka nempa pedang sida nyadi pengeradu tanah lalu sangkuh sida nyadi duku kena nyarau kayu. Semua bansa deka badu agi beperang, nadai agi nyendiaka diri beperang.",
			"5": "<sup>5</sup> O peturun Jakop, aram kitai bejalai dalam penampak ti udah diberi TUHAN ngagai kitai!",
			"6": "<sup>6</sup> O Allah Taala, Nuan udah ninggalka bala nembiak Nuan, iya nya bala peturun Jakop! Menua tu nyau penuh laban pengawa keramat ti datai ari Timur enggau ari menua Pilistin. Bala nembiak Aku nyau nitihka adat asal orang bansa bukai.",
			"7": "<sup>7</sup> Menua sida nyau penuh laban pirak enggau emas, lalu pengaya sida nadai besekat. Menua sida penuh laban kuda, lalu pemayuh kerita perang sida nyau nadai besekat.",
			"8": "<sup>8</sup> Menua sida penuh laban engkeramba, lalu sida besembahka utai ti udah digaga jari sida empu.",
			"9": "<sup>9</sup> Genap iku orang deka dikemaruhka sereta dipechat. Anang ngampun sida, TUHAN!",
			"10": "<sup>10</sup> Sida deka belalai dalam lubang gua ba bukit ti bebatu, tauka numbak lubang ba tanah nguji ngerarika diri ari pengeringat TUHAN, lalu belalai ari kuasa enggau mulia Iya!",
			"11": "<sup>11</sup> Maya deka datai alai penyumbung mensia deka abis, lalu ati sida ke tinggi deka dirusak. Nya baru semina TUHAN siku aja deka ditinggika.",
			"12": "<sup>12</sup> Ba hari nya TUHAN ti Pemadu Bekuasa deka ngemaruhka genap iku mensia ti bekuasa, semua orang ke sumbung, enggau orang ke ngemesaika diri.",
			"13": "<sup>13</sup> Iya deka ngerusak kayu sidar ti tinggi di menua Lebanon, enggau semua kayu oak di menua Basan.",
			"14": "<sup>14</sup> Iya deka ngeruntuhka bukit ti tinggi enggau munggu,",
			"15": "<sup>15</sup> semua menara ti tinggi, enggau dinding semua kuta.",
			"16": "<sup>16</sup> Iya deka ngaramka kapal ti pemadu besai sereta pemadu manah.",
			"17": "<sup>17</sup> Penyumbung mensia deka abis, lalu ati sida ke tinggi deka dirusak. Semua engkeramba deka lesap, lalu semina TUHAN siku aja deka ditinggika ba hari nya.",
			"19": "<sup>19</sup> Orang deka belalai dalam lubang gua ba sebelah bukit ti bebatu, tauka numbak lubang ba tanah, nguji ngerarika diri ari pengeringat TUHAN, lalu ngelalaika diri ari kuasa enggau mulia Iya, lebuh Iya datai ngusak dunya.",
			"20": "<sup>20</sup> Lebuh hari nya datai, sida deka muai emas enggau pirak ti dikembuan sida, enggau engkeramba ti udah digaga sida, lalu ninggalka utai nya ke jelu chuik enggau kusing.",
			"21": "<sup>21</sup> Lebuh TUHAN datai ngusak dunya, orang deka belalai dalam lubang, enggau dalam gua ba sebelah bukit ti bebatu, nguji ngerarika diri ari pengeringat Iya, lalu belalai ari kuasa enggau mulia Iya.",
			"22": "<sup>22</sup> Anang agi ngarapka mensia. Sida nadai rega."
		},
		"3": {
			"1": "<sup>1</sup> Diatu TUHAN ti Pemadu Bekuasa baru deka ngerampas ari Jerusalem enggau ari menua Judah semua utai, enggau semua orang ke dikarapka orang mayuh. Iya deka ngerampas pemakai enggau ai sida,",
			"2": "<sup>2</sup> bujang berani sida, enggau bala soldadu sida, bala hakim enggau nabi sida, orang ke betilitka nasit, enggau bala tuai sida,",
			"3": "<sup>3</sup> bala tuai soldadu, enggau orang ke tinggi pangkat, orang politik, enggau semua orang ke tau keramat.",
			"4": "<sup>4</sup> TUHAN deka nejuka orang mayuh diperintah bala nembiak ti muda penemu.",
			"5": "<sup>5</sup> Semua orang deka ngambi ulih ba orang bukai. Orang ke biak enda masa sida ke tuai, lalu orang ke nadai guna, enda masa tuai sida.",
			"6": "<sup>6</sup> Maya deka datai alai bala ari genap raban peturun deka milih siku ari bala sida, lalu bejaku munyi tu, “Nuan bisi gari, nya alai nuan meh nyadi tuai kitai lebuh maya penusah tu diatu.”",
			"7": "<sup>7</sup> Tang iya deka nyaut, “Aku enggai! Aku enda ulih nulung kita. Aku pen nadai mega pemakai tauka gari. Anang ngasuh aku nyadi tuai kita!”",
			"8": "<sup>8</sup> Jerusalem deka diukum! Judah deka alah! Semua utai ti disebut tauka dikereja sida endang ngelaban TUHAN magang. Sida endang enda belalai mechat Allah Taala.",
			"9": "<sup>9</sup> Ati sida ke bingkuk deka dikena ngelaban sida empu. Sida bedosa di mua orang mayuh baka orang Sodom. Tulah meh sida, laban sida endang minta diri ditinggang penusah tu.",
			"10": "<sup>10</sup> Padahka ngagai orang ke lurus sida deka gaga ati laban sida deka nerima upah ketegal utai ti dikereja sida.",
			"11": "<sup>11</sup> Tulah meh orang ke jai! Utai ti udah dikereja sida ngagai orang bukai, deka dikereja ngagai sida empu.",
			"12": "<sup>12</sup> Orang ke nyali duit ngagai bala nembiak Aku nekanka pengidup sida, lalu orang ke alai sida berutang, ngakal sida. O nembiak Aku, bala tuai kita nesatka kita, ngambika kita enda nemu kini ke tunga kita patut nguing.",
			"13": "<sup>13</sup> TUHAN sedia deka bejakuka pekara Iya. Iya sedia deka ngakim bala nembiak Iya.",
			"14": "<sup>14</sup> TUHAN ngakim bala tuai bansa enggau bala tuai nembiak Iya. Ku Iya besalah sida: “Kita udah ngerampas buah ari kebun anggur, lalu rumah kita nyau penuh laban utai ti udah dirampas kita ari orang ke seranta.",
			"15": "<sup>15</sup> Kita nadai patut ngenusahka bala nembiak Aku, lalu ngambi ulih ba orang ke seranta. Aku TUHAN ti Pemadu Bekuasa, udah bejaku.”",
			"16": "<sup>16</sup> Ku TUHAN bejaku, “Peda kita penyumbung indu orang Jerusalem! Idung sida nungas ke langit lebuh sida bejalai. Sida seruran nundi lelaki. Singkang sida pandak, lalu gelang ti ba kaki sida nyau sering-sering.",
			"17": "<sup>17</sup> Tang Aku deka ngukum sida. Aku deka ngukur pala sida, lalu nejuka sida lasu.”",
			"18": "<sup>18</sup> Maya deka datai alai TUHAN deka ngerampas ari indu orang Jerusalem semua utai ti ngasuh sida sumbung - perengka emas ti dikena sida ba buku-ali, ba pala, ba rekung,",
			"19": "<sup>19</sup> enggau ba jari sida. Iya deka muai tambai mua sida",
			"20": "<sup>20</sup> enggau selapuk, jimat ba lengan, enggau ba punggung sida,",
			"21": "<sup>21</sup> tinchin ti ba tunjuk, enggau ba idung sida,",
			"22": "<sup>22</sup> semua gari sida ke manah, baju panjai, baju luar, enggau sarang duit sida,",
			"23": "<sup>23</sup> baju panjai ti senayau, perecha linin, kain ti dikena sida malut rekung, enggau kain ti dikena sida nudung pala.",
			"24": "<sup>24</sup> Diatu sida ngena minyak wangi, tang ila sida deka bebau but. Diatu sida ngena belulang ti manah, tang ila sida deka ngena tali ti kasar nyadika belulang sida. Diatu buk sida manah, tang ila pala sida deka lasu. Diatu sida begari ngena kain ti manah, tang ila sida deka ngena kain ti charik. Diatu sida bajik, tang ila sida deka jai gamal!",
			"25": "<sup>25</sup> Bala lelaki ke di nengeri nya, orang ke pemadu kering, deka mati beperang.",
			"26": "<sup>26</sup> Pintu nengeri deka ngulit sereta nyabak, lalu nengeri nya empu deka nyadi baka indu ke telanjai duduk malai tanah."
		},
		"4": {
			"1": "<sup>1</sup> Lebuh maya nya ila, tujuh iku indu deka megai siku lelaki, lalu bejaku, “Kami ulih nupi sereta ngari diri empu, tang awakka kami ngumbai nuan laki kami, ngambika kami enda malu ke diri nadai laki.”",
			"2": "<sup>2</sup> Maya deka datai alai TUHAN deka ngasuh semua utai ti tumbuh enggau semua kayu, tumbuh nyadi besai sereta manah dipeda. Semua orang Israel ti agi idup, deka gaga ati sereta temegah deka ngulihka asil ari utai ti tumbuh di menua tu.",
			"3": "<sup>3</sup> Semua orang ke tinggal di Jerusalem, ke ditejuka Allah Taala idup, deka dikumbai kudus.",
			"4": "<sup>4</sup> Ulih kuasa Iya, TUHAN deka ngakim lalu nuchi bansa orang Israel, lalu muai penyalah Jerusalem enggau darah orang ke udah mati dibunuh dia.",
			"5": "<sup>5</sup> Udah nya TUHAN deka mungkur Bukit Sion enggau semua orang ke begempuru dia ngena remang lebuh siang hari, lalu ngena asap enggau daun api lebuh malam hari. Mulia Allah Taala deka mungkur lalu nyaga nengeri nya.",
			"6": "<sup>6</sup> Mulia Iya deka ngelindung nengeri nya ari pengangat siang hari, lalu ngaga nengeri nya nyadi endur ti likun, dilindung ari ujan enggau kabut."
		},
		"5": {
			"1": "<sup>1</sup> Pendingka aku lebuh aku bepantun ngena lagu tu, lagu pasal pangan aku enggau kebun anggur iya. Pangan aku bisi sebidang kebun anggur ba munggu ti udu ami.",
			"2": "<sup>2</sup> Iya nyangkul tanah lalu muai semua batu ari tanah nya. Iya nanam anggur ti pemadu manah. Iya ngaga siti menara kena nyaga kebun nya, numbak siti lubang alai mitan buah anggur. Iya nganti buah anggur nya mansau, tang semua buah anggur nya masam magang.",
			"3": "<sup>3</sup> Nya alai pangan aku nya lalu bejaku, “Awakka kita ke diau di Jerusalem enggau di menua Judah, ngakim entara aku enggau kebun anggur aku.",
			"4": "<sup>4</sup> Kati aku nadai udah ngereja sekeda utai ba kebun tu? Nama kebuah kebun tu mansutka buah anggur ti masam, lalu enda mansutka buah ti manah, ti diadang aku?",
			"5": "<sup>5</sup> “Tu utai ti deka dikereja aku ngagai kebun anggur aku tu: aku deka muai pagar ti ngelingi kebun tu, lalu ngeruntuhka dinding ti dikena nyaga iya, lalu nejuka jelu babas ngulam lalu ngelunjak iya.",
			"6": "<sup>6</sup> Aku deka nejuka kebun tu tumbuh rumput. Aku enggai nyarau batang anggur, tauka nyangkul tanah, tang aku deka nejuka iya dilamun madang duri. Aku deka nagang mua hari mai ai ujan ngagai iya.”",
			"7": "<sup>7</sup> Israel nya meh kebun anggur TUHAN ti Pemadu Bekuasa. Orang Judah nya meh batang anggur ti ditanam Iya. Iya ngadang sida deka ngereja utai ti manah, tang sida bebunuhka orang. Iya ngadang sida deka ngereja utai ti ngena, tang sida merinsaka orang lalu orang nya nyabak minta atur ti lurus.",
			"8": "<sup>8</sup> Tulah meh kita ke meli mayuh agi rumah enggau umai kena nambahka rumah enggau umai ti udah dikemisi kita. Enda lama da agi, menua tu nadai agi endur alai orang bukai diau, lalu semina kita empu aja deka diau di menua tu.",
			"9": "<sup>9</sup> Aku udah ninga TUHAN ti Pemadu Bekuasa bejaku, “Semua rumah ti besai, ti manah tu deka nyadi tembawai magang lalu nadai orang nguan.",
			"10": "<sup>10</sup> Batang anggur ti tumbuh ba lima ikar tanah deka mansutka semina dua puluh liter wain. Seratus lapan puluh liter benih, deka mansutka semina lapan belas liter gandum.”",
			"11": "<sup>11</sup> Tulah meh kita ke angkat tumu pagi lalu belabuh ngirup ai bisa, lalu tiap lemai kita ngemabukka diri.",
			"12": "<sup>12</sup> Ba pengerami makai besai, kita bisi belikan, tamborin enggau kesuling, enggau wain. Tang kita enda meretika utai ti dikereja TUHAN,",
			"13": "<sup>13</sup> nya alai kita deka ditabanka nyadi orang tangkap. Bala tuai kita deka mati keberuran, lalu orang mayuh deka mati aus.",
			"14": "<sup>14</sup> Dunya pemati nyau lapar nganti sida, lalu iya merangapka nyawa iya. Iya nelan bala orang Jerusalem ti tinggi pangkat, sama enggau orang mayuh ke ragak.",
			"15": "<sup>15</sup> Genap iku orang deka dipechat, lalu semua orang ke sumbung deka dikemaruhka.",
			"16": "<sup>16</sup> Tang TUHAN ti Pemadu Bekuasa deka ngayanka pemesai kuasa Iya lebuh Iya ngereja utai ti ngena, lalu Iya mandangka pengudus Iya lebuh Iya ngakim bala nembiak Iya.",
			"17": "<sup>17</sup> Anak domba deka ngulam rumput ba tembawai nengeri, lalu anak kambin deka tetemuka rumput dia.",
			"18": "<sup>18</sup> Tulah meh kita ke enda ulih ngelepaska diri ari dosa kita.",
			"19": "<sup>19</sup> Ku kita bejaku, “Awakka TUHAN datai enggau jampat, lalu ngereja utai munyi ti ku Iya, ngambika kitai ulih meda utai nya. Awakka Allah Taala ke disembah orang Israel ti kudus bejalaika pelan Iya. Awakka kitai meda utai ti ku ati Iya.”",
			"20": "<sup>20</sup> Tulah meh kita ke ngumbai utai ti jai manah, lalu utai ti manah jai. Kita ngaga pemetang nyadi penampak, lalu penampak nyadi pemetang. Kita ngaga utai ti pait nyadi manis, lalu utai ti manis nyadi pait.",
			"21": "<sup>21</sup> Tulah meh kita ke ngumbai diri bepenemu-dalam, ngumbai diri pintar.",
			"22": "<sup>22</sup> Tulah meh kita ke nakal ngirup wain, ke berani sereta nadai takut bechampurka ai ti bisa!",
			"23": "<sup>23</sup> Tang kita makai suap lalu ngelepaska orang ke bepenyalah, lalu kita enggai meri atur ti lurus ngagai orang ke nadai penyalah.",
			"24": "<sup>24</sup> Nya alai diatu, kita baka rumput ti rangkai. Kita ngeriut lalu angus diempa api, lalu urat kita deka buruk lalu bungai kita deka rangkai lalu dikebuka ribut, laban kita udah nulak ajar TUHAN ti Pemadu Bekuasa, Allah Taala ke disembah orang Israel ti kudus.",
			"25": "<sup>25</sup> TUHAN ringat ngagai bala nembiak Iya, lalu udah ngangkatka jari Iya deka ngukum sida. Bukit deka berenyang, lalu bangkai orang ke mati deka ditinggalka ba jalai raya baka uras. Tang taja pia, pengeringat TUHAN enda badu, lalu jari Iya mengkang dikedarka deka ngukum.",
			"26": "<sup>26</sup> TUHAN meri siti tanda kena Iya ngangauka bansa di menua ti jauh. Iya ngensung kena Iya manggil sida datai ari ujung dunya. Lalu sida datai, laju sereta jampat!",
			"27": "<sup>27</sup> Nadai siku sida lelak. Nadai siku sida tesangkut. Sida enda ngantuk tauka tinduk. Belulang sida enda gerah. Tali kasut sida enda putus.",
			"28": "<sup>28</sup> Laja sida tajam, lalu panah sida sedia deka ditimbakka. Tunjing kuda sida kering baka batu, lalu kaki kerita perang sida bepusin baka ribut puting beliung.",
			"29": "<sup>29</sup> Bala soldadu sida rauh-rauh baka raban singa ti negung udah bekau sida munuh jelu lalu nabanka jelu nya ngagai endur alai orang enda ulih ngerampas jelu nya ari sida.",
			"30": "<sup>30</sup> Lebuh sida nyerang menua Israel, sida deka manjung nginggar pangka gelumbang. Peda menua tu dibalut pemetang sereta tusah! Penampak nyau bebali nyadi petang."
		},
		"6": {
			"1": "<sup>1</sup> Taun Raja Usiah mati, aku bisi meda TUHAN duduk ba kerusi diraja Iya, tinggi sereta bemulia, lalu baju panjai Iya ngemenuhka Rumah Sembiang.",
			"2": "<sup>2</sup> Melikat serapim bediri ari atas Iya. Genap iku melikat nya bisi enam iti sayap: dua iti sayap dikena iya mungkur mua iya, lalu dua iti dikena iya mungkur kaki iya, lalu dua iti dikena iya terebai.",
			"3": "<sup>3</sup> Sida ngangauka pangan diri, ku sida: “Kudus, kudus, kudus! meh TUHAN ti Pemadu Bekuasa! Semua dunya penuh laban mulia Iya.”",
			"4": "<sup>4</sup> Tiang pemun Rumah Sembiang berenyang laban penginggar nyawa iya ke ngangau, lalu Rumah Sembiang nya penuh laban asap.",
			"5": "<sup>5</sup> Ku aku bejaku, “Tulah meh aku tu! Nadai penyadi meh aku tu; laban mulut aku nyebut utai ti kamah, lalu aku diau enggau orang ke besebutka jaku ti kamah; tang taja pia, mata aku udah meda Raja, TUHAN ti Pemadu Bekuasa!”",
			"6": "<sup>6</sup> Udah nya siku melikat serapim terebai ngagai aku, mai bara api ti udah diambi iya ngena sepit ari alta.",
			"7": "<sup>7</sup> Iya negu mulut aku ngena bara api nya, lalu ku iya bejaku, “Bara api tu udah negu mulut nuan. Diatu penyalah nuan udah dibuai, lalu dosa nuan udah diampun.”",
			"8": "<sup>8</sup> Aku lalu ninga TUHAN bejaku, “Sapa orang ke patut dikirumka Aku? Sapa orang ke deka nyadi seruan kitai?” Aku lalu nyaut, “Aku, TUHAN! Kirumka aku!”",
			"9": "<sup>9</sup> Iya lalu ngasuh aku mupuk lalu meri pesan tu ngagai orang mayuh: “Taja pen kita bebendar mending, tang nadai meh kita ulih mereti. Taja pen kita bebendar merening, tang nadai meh kita ulih meda.”",
			"10": "<sup>10</sup> Udah nya Iya lalu bejaku ngagai aku, “Awakka untak sida enda nemu berunding, bengal, sereta buta, ngambika sida enda ulih meda, ninga, tauka mereti enggai ke sida nguingka diri ngagai Aku, lalu digeraika.”",
			"11": "<sup>11</sup> Aku lalu nanya, “Ni pengelama utai tu deka nyadi baka tu, TUHAN?” Lalu ku TUHAN nyaut, “Nyentuk ngagai maya nengeri dirusak lalu nadai orang nguan, nyentuk ngagai maya rumah nadai agi mensia, nyentuk ngagai maya menua tu nyadi menua ti kusi sereta nadai orang nguan.",
			"12": "<sup>12</sup> Aku deka ngirumka bala sida tu ngagai menua ti jauh, lalu ngasuh menua tu nadai orang nguan.",
			"13": "<sup>13</sup> Enti siku ari sepuluh iku orang agi tinggal di menua tu, orang nya pen deka mega dirusak. Iya deka nyadi baka tuga kayu oak.” (Tuga nya ngambarka pun pengidup ti baru ke bala nembiak Allah Taala.)"
		},
		"7": {
			"1": "<sup>1</sup> Lebuh Raja Ahas anak Jotam, uchu Usiah, merintah di menua Judah, perang bisi nyadi. Raja Resin menua Siria, enggau Raja Pekah anak Remaliah ari menua Israel, nyerang Jerusalem, tang seduai iya enda ulih ngalahka nengeri nya.",
			"2": "<sup>2</sup> Lebuh raja menua Judah ninga berita bala soldadu menua Siria bisi di menua Israel, iya enggau semua nembiak iya balat amat takut. Sida getar-getar baka kayu ti beguyat laban ribut.",
			"3": "<sup>3</sup> Ku TUHAN bejaku ngagai Isaiah, “Bai anak nuan Sear Jasup, lalu mansang ngagai Raja Ahas. Nuan deka nemu iya ba jalai raya ba endur alai tukang kain gawa, ba ujung parit ti mai ai ari telaga ti di atas.",
			"4": "<sup>4</sup> Asuh iya bejaga, sereta enda irau ati, enda takut tauka teguran. Pengeringat Raja Resin enggau bala orang Siria, enggau bala Raja Pekah enda ulih ngasuh bebadi baka asap ti pansut ari dua iti rangkang ti diempa api.",
			"5": "<sup>5</sup> Menua Siria, enggau menua Israel enggau raja menua Israel, udah bepekat",
			"6": "<sup>6</sup> deka nyerang menua Judah, ngemba orang Judah ngambika sida ngalih ari sida, lalu udah nya nyiri anak lelaki Tabeel nyadi raja.",
			"7": "<sup>7</sup> “Tang Aku ti TUHAN madahka utai tu enda ulih nyadi.",
			"8": "<sup>8</sup> Nama kebuah? Laban Siria enda kering agi ari Damaskus, indu nengeri iya empu, lalu Damaskus enda kering agi ari Raja Resin. Nyadi pasal Israel, dalam kandang enam puluh lima taun, iya deka balat rusak, lalu enda ulih nyadi siti bansa.",
			"9": "<sup>9</sup> Israel enda kering agi ari Samaria, indu nengeri iya empu, lalu Samaria enda kering agi ari Raja Pekah. “Enti pengarap kita enda tan, kita empu enda ulih tan.”",
			"10": "<sup>10</sup> TUHAN ngirumka siti agi pesan ngagai Ahas:",
			"11": "<sup>11</sup> “Pinta siti tanda ari TUHAN Allah Taala nuan. Nuan tau minta tanda nya datai ari buntut dunya pemati, tauka ari endur ti tinggi di serega.”",
			"12": "<sup>12</sup> Disaut Ahas, “Aku enggai minta tanda, laban aku enggai nguji TUHAN.”",
			"13": "<sup>13</sup> Isaiah lalu nyaut, “Pendingka diatu, kita ke peturun Raja David. Kita udah ngabas pengeliat ati mensia. Kati kita deka mega ngabas pengeliat ati Allah Taala?",
			"14": "<sup>14</sup> Diatu TUHAN Empu deka meri kita siti tanda: siku indu dara deka ngandung lalu ngadaka anak lelaki siku, lalu iya deka meri anak mit nya nama ‘Imanuel.’",
			"15": "<sup>15</sup> Iya deka beridup ba ai tusu enggau ai manyi lebuh iya nyau nemu nyeliahka utai ti jai lalu milih utai ti manah.",
			"16": "<sup>16</sup> Laban sebedau anak mit nya nemu nyeliahka utai ti jai lalu milih utai ti manah, menua ti diperintah dua iku raja ti balat diketakutka kita deka puang nadai orang nguan.",
			"17": "<sup>17</sup> “TUHAN deka ngasuh raja menua Asiria datai, lalu nuan, bala nembiak nuan, enggau semua bala sida raja sebilik, deka natka penusah ti lebih besai agi ari penusah ti udah kala nyadi kenyau ari maya perintah Israel enggau perintah Judah pechah.",
			"18": "<sup>18</sup> “Lebuh maya nya ila, TUHAN deka ngensung kena Iya manggil orang Ejip datai baka lalat ari pati Sungai Nile ti pemadu jauh, enggau kena manggil orang Asiria datai ari menua sida baka manyi.",
			"19": "<sup>19</sup> Sida deka datai lalu inggap ba sebelah lebak, enggau dalam lubang batu, lalu sida deka inggap ba semua madang duri, enggau semua padang rumput.",
			"20": "<sup>20</sup> “Lebuh maya nya ila, TUHAN deka ngaji siku tukang guntin ari seberai Sungai Eupratis, iya nya raja menua Asiria! Lalu raja nya deka ngukur ragum kita, enggau buk ti ba pala enggau ba tubuh kita.",
			"21": "<sup>21</sup> “Lebuh maya nya ila, enti orang bumai ulih ngalau siku sapi ti indu enggau dua iku kambin,",
			"22": "<sup>22</sup> jelu nya deka meri iya ai tusu lebih ari ti chukup ke iya. Genap iku orang ke agi idup di menua tu deka beridup ba ai tusu enggau ai manyi.",
			"23": "<sup>23</sup> “Lebuh maya nya ila, kebun anggur ti manah, ti ngundan seribu pun anggur dalam sebidang, ti berega seribu singkap pirak, deka alah laban madang duri enggau randau.",
			"24": "<sup>24</sup> Orang deka ngasu ba endur nya ngena panah enggau laja. Semua menua tu deka penuh laban randau enggau madang duri.",
			"25": "<sup>25</sup> Semua munggu ti udah alai betanamka utai, deka alah laban madang duri, datai ke orang enggai agi kia. Menua tu deka nyadi endur alai jelu sapi enggau bedus ngulam.”"
		},
		"8": {
			"1": "<sup>1</sup> Ku TUHAN bejaku ngagai aku, “Ambi sesingkap batu-tulis ti besai, lalu tulis ngena urup ti besai ba batu-tulis nya: ‘Jampat Dichuri, Jampat Dirampas.’",
			"2": "<sup>2</sup> Pesanka dua iku orang ke tau dikarapka, Imam Uriah enggau Sekariah anak Jeberekiah, nyadika saksi.”",
			"3": "<sup>3</sup> Enda tentu lama udah bekau nya, bini aku ngandung. Lebuh anak lelaki kami duai ada, TUHAN bejaku ngagai aku, “Beri iya nama ‘Jampat Dichuri Jampat Dirampas.’",
			"4": "<sup>4</sup> Sebedau anak mit nya nemu nyebut ‘Indai’ enggau ‘Apai,’ semua pengaya Damaskus enggau semua perapasan ari Samaria deka ditabanka raja menua Asiria.”",
			"5": "<sup>5</sup> TUHAN bejaku ngagai aku baru.",
			"6": "<sup>6</sup> Ku Iya, “Laban orang tu udah nulak ai ti enda beriak di Sungai Siloah lalu getar-getar di mua Raja Resin enggau Raja Pekah,",
			"7": "<sup>7</sup> Aku, TUHAN, deka mai raja menua Asiria enggau semua bala soldadu iya nyerang menua Judah. Sida deka nyerang baka ai bah ti ngampuhka tebing Sungai Eupratis.",
			"8": "<sup>8</sup> Sida deka ngelanggar menua Judah baka bah ti datai ba tandan bau lalu ngampuhka semua utai.” Allah Taala bisi enggau kitai! Sayap Iya ngerembai nyaga menua tu.",
			"9": "<sup>9</sup> Begempuru enggau ati ti nangi kita semua bansa! Anang enda mending, kita menua ti jauh. Sediaka diri belaban, tang kita mesti takut! Sigi amat, sedia, tang kita mesti takut!",
			"10": "<sup>10</sup> Gaga meh pelan kita! Tang pelan nya enda ulih mujur. Bejaku meh kita enggau sepeneka ati kita! Tang jaku kita nya nadai guna, laban Allah Taala bisi enggau kami.",
			"11": "<sup>11</sup> Ngena kuasa Iya ti besai TUHAN meri aku jaku tangkan, enda nyagi aku niti jalai ti ditengah orang mayuh. Ku Iya,",
			"12": "<sup>12</sup> “Anang bepekat enggau orang mayuh, lalu anang nangika utai ti dikenangika sida.",
			"13": "<sup>13</sup> Ingat: Aku TUHAN ti Pemadu Bekuasa endang kudus. Nuan enda tau enda nangika Aku.",
			"14": "<sup>14</sup> Laban Aku endang amat kudus, Aku nyadi baka batu ti ngasuh orang tesangkut. Aku baka panjuk ti deka nyintak orang ari menua Judah enggau menua Israel, enggau orang Jerusalem.",
			"15": "<sup>15</sup> Mayuh orang deka tesangkut. Sida deka rebah, lalu alah. Sida deka disintak panjuk.”",
			"16": "<sup>16</sup> Kita ke murid aku enda tau enda nyaga sereta nyimpan semua pesan ti udah diberi Allah Taala ngagai aku.",
			"17": "<sup>17</sup> TUHAN udah ngelalaika Diri ari bala nembiak Iya, tang aku arapka Iya, lalu manggaika pengadang aku ba Iya.",
			"18": "<sup>18</sup> Tu aku enggau bala anak ke diberi TUHAN ngagai aku. TUHAN ti Pemadu Bekuasa, ti diau ba Bukit Sion, udah ngirumka kami nyadi pesan ti idup ngagai orang Israel.",
			"19": "<sup>19</sup> Tang orang deka ngasuh kita minta pesan ari orang ke tau tujum, enggau ari manang ke enchiap sereta muchau. Sida deka nyebut, “Orang patut betanyaka pesan ari bala antu, enggau ari orang ke udah mati, ngarika orang ke agi idup.”",
			"20": "<sup>20</sup> Kita enda tau enda nyaut sida munyi tu, “Pendingka utai ti diajar TUHAN ngagai kita. Anang mendingka orang ke tau tujum; laban utai ti dipadahka sida ngagai kita enda ulih nyeliahka penusah ari kita.”",
			"21": "<sup>21</sup> Orang mayuh deka bejalai segau-segau nengah menua tu, lemi semengat sereta lapar. Lebuh sida lapar sereta ringat, sida deka nyumpah raja sida, enggau Allah Taala sida. Sida nyangka engkadah ke langit",
			"22": "<sup>22</sup> tauka genung-genung merening ngagai tanah, tang sida nadai meda utai bukai kelimpah ari penusah enggau pemetang ti balat ngenakutka, endur alai sida deka dibuai."
		},
		"9": {
			"1": "<sup>1</sup> Sida nadai jalai ngerarika diri ari maya penusah tu. Menua raban bansa Sebulun enggau Naptali udah sekali kena pechat, tang jemah ila menua nya deka dibasa, berengkah ari Tasik Tengah nyentuk ngagai menua ti di timur Sungai Jordan, enggau ngagai menua Galili empu, ti alai orang kampar diau.",
			"2": "<sup>2</sup> Orang ke bejalai dalam petang udah meda penampak ti besai. Sida diau di menua pemetang, tang diatu penampak manchar ngagai sida.",
			"3": "<sup>3</sup> Nuan udah ngasuh sida balat gaga, TUHAN. Nuan udah ngasuh sida lantang ati. Sida rami gaga ke utai ti udah dikereja Nuan, baka orang ke rami gaga lebuh sida ngetau gandum tauka lebuh sida bedua perapasan.",
			"4": "<sup>4</sup> Laban Nuan udah matahka kungkung ti nating sida enggau tungkat ti malu bau sida. Nuan udah ngalahka bansa ti nekanka pengidup sereta ngambi ulih ba nembiak Nuan, baka Nuan ti ngalahka bala soldadu orang Midian dulu kelia.",
			"5": "<sup>5</sup> Kasut bala soldadu ti datai nyerang enggau semua gari sida ke dibalut darah deka dirusak ngena api.",
			"6": "<sup>6</sup> Siku anak mit udah ada ke kitai! Siku anak lelaki udah diberi ngagai kitai! Lalu iya deka nyadi raja kitai. Iya deka dikumbai “Penyaup ti Badas,” “Allah Taala ti Bekuasa,” “Apai ti Meruan belama iya,” “Raja Pemaik.”",
			"7": "<sup>7</sup> Kuasa diraja iya deka majak mansang. Perintah iya deka seruran bisi pemaik. Iya deka megai perintah nganti Raja David, nudukka kuasa iya ba atur ti ngena sereta lurus, kenyau ari diatu nyentuk ngagai pengujung dunya. TUHAN ti Pemadu Bekuasa endang mutus ati deka ngereja semua utai tu.",
			"8": "<sup>8</sup> TUHAN udah ngeletak ukum ke perintah menua Israel, iya nya peturun Jakop.",
			"9": "<sup>9</sup> Semua orang Israel, genap iku orang ke diau di nengeri Samaria, deka nemu TUHAN udah ngereja utai tu. Diatu sida iya sumbung sereta tinggi ati. Ku sida,",
			"10": "<sup>10</sup> “Rumah ti digaga ari batu bata, udah runtuh, tang kami deka nganti rumah nya ngena rumah ti digaga ari batu. Tiang ti digaga ari kayu sikamur udah ditebang, tang kami deka nganti tiang nya ngena kayu sidar ti pemadu manah.”",
			"11": "<sup>11</sup> TUHAN udah nyungkak munsuh nyerang sida.",
			"12": "<sup>12</sup> Siria di timur enggau Pilistin di barat udah merangapka nyawa deka nelan Israel. Tang TUHAN mengkang ringat. Jari Iya agi mengkang dikedarka Iya laban Iya deka ngukum.",
			"13": "<sup>13</sup> Orang Israel apin nesal ati. Taja pen TUHAN ti Pemadu Bekuasa udah ngukum sida, sida mengkang enggai pulai baru ngagai Iya.",
			"14": "<sup>14</sup> Dalam sehari aja TUHAN deka ngukum bala tuai bansa enggau orang Israel empu. Iya deka mumpung pala lalu netak iku sida.",
			"15": "<sup>15</sup> Bala orang ke tuai umur sereta dibasa orang, nya meh pala, lalu bala nabi ke meri ajar ti bula nya meh iku!",
			"16": "<sup>16</sup> Orang ke nguluka sida udah mai sida tesat, lalu nyarutka runding sida.",
			"17": "<sup>17</sup> Nya alai TUHAN enggai ngemendarka sida ke bujang ngerarika diri, lalu Iya enggai sinu ati ke indu ke balu, enggau orang ke nadai apai indai, laban semua orang bela enda arapka Allah Taala sereta jai, lalu semua utai ti disebut sida endang jai magang. Tang pengeringat TUHAN enda abis naka nya aja. Jari Iya mengkang dikedarka Iya laban Iya deka ngukum.",
			"18": "<sup>18</sup> Penyai orang mayuh nyelar baka api ti nganguska madang duri enggau madang emperingat. Iya menyadi baka api ti berasap makai rimba.",
			"19": "<sup>19</sup> Laban TUHAN ti Pemadu Bekuasa ringat, ukum Iya mau baka api ti nganguska semua menua tu, lalu munuh mensia, lalu genap iku kitai enda tau enda ngidupka nyawa diri.",
			"20": "<sup>20</sup> Di semua endur dalam menua tu, orang ngerampas lalu makai sebarang sedak pemakai ti ditemu sida, tang sida mengkang lapar. Indah anak sida empu deh diempa sida!",
			"21": "<sup>21</sup> Orang ari menua Manasi enggau orang ari menua Epraim nyerang pangan diri, lalu sida sama nyerang Judah. Tang taja pia, TUHAN mengkang enda badu ringat. Jari Iya mengkang dikedarka deka ngukum."
		},
		"10": {
			"1": "<sup>1</sup> Tulah meh kita ke ngaga adat ti enda lurus, ke nekanka pengidup bala nembiak Aku.",
			"2": "<sup>2</sup> Nya meh jalai kita nagang orang ke seranta bulih hak enggau atur ti lurus. Nya meh jalai kita ngerampas pesaka indu ke balu enggau orang ke nadai apai indai.",
			"3": "<sup>3</sup> Nama utai ti deka dikereja kita, lebuh Allah Taala ngukum kita? Nama utai ti deka dikereja kita, lebuh Iya ngasuh penusah ti besai datai nuntung kita ari menua ti jauh? Kini ke tunga kita deka rari ngiga tulung? Dini alai kita deka ngelalaika pengaya kita?",
			"4": "<sup>4</sup> Kita deka mati beperang, tauka diirit nyadi orang tangkap. Tang taja pia, TUHAN mengkang enda badu ringat. Jari Iya deka mengkang dikedarka deka ngukum.",
			"5": "<sup>5</sup> Ku TUHAN bejaku, “Tulah meh kita orang Asiria, ti dikena Aku nyadi pemalu, ti dikena Aku ngukum sida ke alai Aku ringat.",
			"6": "<sup>6</sup> Aku ngasuh Asiria nyerang bansa ti enda arapka Allah Taala, bansa ti udah nyungkak Aku ringat. Aku ngasuh orang Asiria ngerumpak sereta ngenchuri, lalu ngelunjak bansa orang nya baka ke ngelunjak tanah luchak ba jalai raya.”",
			"7": "<sup>7</sup> Tang raja menua Asiria bisi pelan ti jai dalam ati iya. Iya udah mutuska runding deka ngerusak mayuh bengkah bansa.",
			"8": "<sup>8</sup> Ku iya temegah bejaku, “Genap iku bala tuai soldadu aku endang raja magang!",
			"9": "<sup>9</sup> Aku udah ngalahka nengeri Kalno enggau nengeri Karkemis, nengeri Hamat enggau nengeri Arpat. Aku udah ngalahka Samaria enggau Damaskus.",
			"10": "<sup>10</sup> Aku udah ngedarka jari aku ngukum perintah ti nyembah engkeramba, ti mayuh agi ari engkeramba di Jerusalem enggau di Samaria.",
			"11": "<sup>11</sup> Aku udah ngerusak Samaria enggau semua engkeramba iya, lalu aku deka ngereja baka nya mega ngagai Jerusalem, enggau ngagai anak patung ti disembah orang dia.”",
			"12": "<sup>12</sup> Tang ku TUHAN bejaku, “Lebuh Aku tembu ngereja utai ba Bukit Sion enggau di Jerusalem, Aku deka ngukum raja menua Asiria laban iya udah temegah sereta sumbung.”",
			"13": "<sup>13</sup> Ku raja menua Asiria temegah bejaku, “Aku udah ngereja semua utai nya kediri aku aja. Aku kering, bepenemu-dalam sereta pintar. Aku udah muai semua garis entara menua mayuh bengkah bansa, lalu ngambi bekal ti udah ditaruh sida. Baka sapi ti lelaki, aku udah ngelunjak orang ke diau dia.",
			"14": "<sup>14</sup> Bansa dalam dunya tu baka sarang burung, lalu aku udah ngumpul pengaya sida ngemudah orang ke ngumpul telu. Siti pen nadai ga sayap engkebap muru aku. Mulut sida enda dibuka merak aku!”",
			"15": "<sup>15</sup> Tang ku TUHAN bejaku, “Kati kapak ulih ngumbai diri besai agi ari orang ke ngena iya? Kati penyayat beguna agi ari orang ke ngena iya? Pemalu bait enda ngedarka orang, tang orang ke ngedarka pemalu bait.”",
			"16": "<sup>16</sup> TUHAN ti Pemadu Bekuasa deka ngirumka penyakit kena ngukum sida ke diau makai nyamai. Api ti enda nemu padam deka seruran menyadi dalam tubuh sida.",
			"17": "<sup>17</sup> Allah Taala ti penampak orang Israel, deka nyadi api. Allah Taala ke disembah orang Israel ti kudus deka nyadi daun api, ti deka, dalam sehari aja nganguska semua utai, nyengkaum duri enggau tekurak.",
			"18": "<sup>18</sup> Utan ti tebal enggau tanah umai deka dirusak magang, baka penyakit ti ngasuh orang mati.",
			"19": "<sup>19</sup> Semina mimit aja kayu agi tinggal datai ke anak mit ulih ngitung sida.",
			"20": "<sup>20</sup> Maya deka datai alai orang Israel ti agi idup, deka badu agi nyandih ba bansa ti nyau deka ulih ngerusak semua sida. Sida deka manggaika pengarap sida ba TUHAN Allah Taala ke disembah orang Israel ti kudus.",
			"21": "<sup>21</sup> Ka semina mimit aja orang Israel deka pulai baru ngagai Allah Taala sida ke bekuasa.",
			"22": "<sup>22</sup> Taja pen diatu orang Israel nyau ngemayuh pasir ti ba tebing tasik, ka semina mimit aja sida deka pulai baru. Pengerusak endang digalau ke orang mayuh, lalu nya endang patut.",
			"23": "<sup>23</sup> Sigi amat, TUHAN ti Pemadu Bekuasa deka ngasuh pengerusak nyadi di serata menua tu, munyi ti udah dipadahka Iya.",
			"24": "<sup>24</sup> Ku TUHAN ti Pemadu Bekuasa bejaku ngagai bala nembiak Iya ti diau di Sion, “Anang takutka orang Asiria, taja pen sida nekanka pengidup kita baka ke udah dikereja orang Ejip menya.",
			"25": "<sup>25</sup> Enda lama da agi, Aku deka tembu ngukum kita. Udah nya baru Aku ngerusak sida.",
			"26": "<sup>26</sup> Aku TUHAN ti Pemadu Bekuasa, deka nyipat sida ngena penyipat Aku, baka Aku ke nyipat orang Midian ba Batu Orep. Aku deka ngukum menua Asiria baka Aku ti udah ngukum menua Ejip.",
			"27": "<sup>27</sup> Lebuh maya nya ila, Aku deka ngelepaska kita ari kuasa orang Asiria, lalu kungkung sida enda agi nating bau kita.”",
			"28": "<sup>28</sup> Bala soldadu munsuh udah ngalahka nengeri Ai! Sida datai nengah Migron! Sida ninggalka bekal sida di Mikmas!",
			"29": "<sup>29</sup> Sida melunggang genting, lalu bemalam di Geba! Orang di nengeri Ramah balat amat takut, lalu orang mayuh udah rari ari Gibe-ah, iya nya nengeri ada Raja Saul.",
			"30": "<sup>30</sup> Manjung meh kita orang Galim! Awakka kita orang Laisah mending! Nyaut meh kita, orang Anatot!",
			"31": "<sup>31</sup> Orang di Matmenah enggau di Gebim rari ngidupka nyawa diri.",
			"32": "<sup>32</sup> Sehari tu bala munsuh bisi di nengeri Nop, lalu sida ngedarka jari sida dia nyakap Bukit Sion, ti ba nengeri Jerusalem.",
			"33": "<sup>33</sup> TUHAN Allah Taala deka ngasuh sida merentum labuh baka dan ti ditetak ari kayu. Orang ke pemadu sumbung, ke pemadu tinggi pangkat ari bala sida, deka ditebang lalu dipechat.",
			"34": "<sup>34</sup> TUHAN deka nebang sida baka ke nebang kayu ngena kapak ba tengah utan, lalu kayu menua Lebanon ti pemadu manah deka rebah!"
		},
		"11": {
			"1": "<sup>1</sup> Peturun Raja David nya baka kayu ti udah ditebang. Tang baka dan ti nelesak ari tuga, baka nya meh raja ke baru nya deka angkat ari peturun David.",
			"2": "<sup>2</sup> Roh TUHAN deka meri iya penemu-dalam, penemu enggau pengelandik kena merintah bala nembiak iya. Iya deka nemu peneka TUHAN, lalu deka ngemesaika TUHAN,",
			"3": "<sup>3</sup> sereta deka lantang ati nangika Iya. Iya enda ngakim beduduk ba utai ti dipeda iya, tauka ba utai ti ditusui orang ngagai iya.",
			"4": "<sup>4</sup> Iya deka ngakim orang ke seranta ngena atur ti lurus, lalu nyaga hak orang ke nadai daya. Lebuh iya bejaku, orang deka diukum, lalu orang ke jai deka mati.",
			"5": "<sup>5</sup> Iya deka merintah bala nembiak iya ngena atur ti lurus enggau ati ti rentang.",
			"6": "<sup>6</sup> Ukui kampung enggau bedus deka diau begulai enggau pangan diri, lalu engkuli deka gali begulai enggau bala anak kambin. Anak sapi enggau anak singa deka begulai makai lalu bala anak mit deka ngibun sida.",
			"7": "<sup>7</sup> Indu sapi enggau beruang deka begulai makai, lalu anak sapi enggau anak beruang deka gali begulai. Singa deka ngulam rumput baka sapi.",
			"8": "<sup>8</sup> Indah anak mit deh enda bebadi enti iya bemain semak ular ti bisa.",
			"9": "<sup>9</sup> Ba Sion, Bukit Allah Taala ti kudus, nadai utai ti jai dia, lalu nadai utai ti tau ngasuh bebadi. Dunya deka penuh laban penemu TUHAN baka ai ti ngemenuhka tasik.",
			"10": "<sup>10</sup> Hari deka datai alai raja ti baru ari peturun Raja David, deka nyadi menira ke mayuh bengkah bansa. Sida deka begempuru ba nengeri diraja, lalu meri basa ngagai raja nya.",
			"11": "<sup>11</sup> Ba hari nya ila, TUHAN deka sekali agi ngena kuasa Iya, lalu mai bala nembiak Iya pulai baru ari Asiria enggau ari menua Ejip, ari menua Patros, Etiopia, Elam, Babilon, enggau Hamat, enggau ari menua ti ba tebing tasik, enggau ari mayuh bengkah menua ti ba tebing tasik.",
			"12": "<sup>12</sup> TUHAN deka nuatka siti menira kena Iya madahka ngagai semua bansa pasal Iya ti deka ngempuruka orang Israel enggau orang Judah ti udah diau ngachir ba sebelah empat iti sukut dunya, lalu mai sida pulai baru.",
			"13": "<sup>13</sup> Perintah menua Israel enda agi kepapaska perintah menua Judah, lalu menua Judah enda agi bemunsuh enggau menua Israel.",
			"14": "<sup>14</sup> Tang sida deka nyerang Pilistin di barat, lalu beserakup ngerumpak orang ke diau di timur. Sida deka ngalahka orang Edom enggau Moap, lalu orang Amon deka ngasika sida.",
			"15": "<sup>15</sup> TUHAN deka ngerangkaika Teluk Suez, lalu Iya deka ngasuh ribut ti angat ngerangkaika Sungai Eupratis, tang ninggalka semina tujuh iti sungai ti mit, ngambika orang mayuh ulih bejalai meraka ke seberai.",
			"16": "<sup>16</sup> Jalai raya deka digaga ari Asiria ke orang Israel ti agi idup di menua nya, baka jalai raya ti ditengah bala aki ini sida lebuh sida angkat ari menua Ejip."
		},
		"12": {
			"1": "<sup>1</sup> Hari deka datai alai orang mayuh deka belagu, “Aku muji Nuan, O TUHAN! Nuan udah ringat ngagai aku, tang diatu Nuan ngaum aku lalu enda agi ringat.",
			"2": "<sup>2</sup> Allah Taala endang Juruselamat aku; Aku deka manggaika pengarap aku ba Iya lalu enda takut. TUHAN meri aku kuasa enggau pengering. Iya endang Juruselamat aku.",
			"3": "<sup>3</sup> Baka ai ti ngasuh orang ke aus gaga, baka nya meh bala nembiak Allah Taala deka rami gaga lebuh Iya ngelepaska sida.”",
			"4": "<sup>4</sup> Maya deka datai alai orang mayuh deka belagu, “Beri terima kasih ngagai TUHAN! Kangauka Iya minta Iya nulung kita! Padahka ngagai semua bansa utai ti udah dikereja Iya! Padahka ngagai sida pasal pemesai kuasa Iya!",
			"5": "<sup>5</sup> Belagu muji TUHAN, ketegal utai ti besai ti udah dikereja Iya. Awakka semua dunya ninga berita nya.",
			"6": "<sup>6</sup> Awakka semua orang ke diau di Sion manjung lalu belagu! Allah Taala ke disembah orang Israel ti kudus endang besai kuasa, lalu Iya diau enggau bala nembiak Iya.”"
		},
		"13": {
			"1": "<sup>1</sup> Tu pesan pasal Babilon ti udah diterima Isaiah anak Amos ari Allah Taala.",
			"2": "<sup>2</sup> Tuatka menira perang ba tuchung bukit ti ngalan nadai babas! Kangauka bala soldadu, lalu kedarka lengan nuan nyadika tanda kena ngasuh sida nyerang pintu nengeri ti sumbung nya.",
			"3": "<sup>3</sup> TUHAN udah ngangauka bala soldadu ti udah dipilih Iya, ke temegah sereta kempang ati, ngasuh sida nyerang lalu ngukum orang ke dikeringatka Iya.",
			"4": "<sup>4</sup> Pendingka utai ti inggar rachuh ba bukit - munyi bala orang, munyi mayuh bengkah bansa enggau mayuh bengkah perintah begempuru. TUHAN benung nyendiaka bala soldadu Iya beperang.",
			"5": "<sup>5</sup> Sida datai ari menua ti jauh ba tisi langit. TUHAN ringat lalu deka ngerusak semua menua tu.",
			"6": "<sup>6</sup> Awakka kita mengkakai natka diri pedis, laban hari TUHAN nyau semak, alai Iya ti Pemadu Bekuasa deka ngerusak.",
			"7": "<sup>7</sup> Semua orang deka lembut tulang, lalu semua orang nadai agi berani.",
			"8": "<sup>8</sup> Semua sida deka balat takut, lalu enda ulih natka diri ke pedis, baka indu ke radai deka beranak. Sida deka takut lalu beperening ngagai pangan diri, lalu mua sida deka mirah laban malu.",
			"9": "<sup>9</sup> Hari TUHAN deka datai - hari ti jai nya, alai Iya ti deka balat ringat pedis ati. Dunya deka nyadi menua puang, lalu semua orang ke bedosa deka dirusak magang.",
			"10": "<sup>10</sup> Genap igi bintang, enggau genap iti genturung bintang deka badu agi manchar, mata hari deka petang lebuh iya niki, lalu bulan nadai meri penampak.",
			"11": "<sup>11</sup> Ku TUHAN bejaku, “Aku deka ngasuh penusah ti besai datai ngagai dunya, lalu ngukum semua orang ke jai ketegal dosa sida. Aku deka ngemaruhka semua orang ke sumbung, lalu ngukum genap iku orang ke tinggi ati sereta jai enggau orang.",
			"12": "<sup>12</sup> Sida ke agi idup deka jarang agi ari emas.",
			"13": "<sup>13</sup> Aku deka ngasuh langit begetar, lalu dunya deka digusak lalu dikinsitka ari endur iya lebuh Aku, TUHAN ti Pemadu Bekuasa, ngayanka pengeringat Aku.",
			"14": "<sup>14</sup> “Orang bansa bukai ti diau di Babilon deka rari ngagai menua diri, pambar baka raban rusa ti ngerarika diri ari orang ke ngasu, baka bedus ti nadai orang ngibun.",
			"15": "<sup>15</sup> Barang sapa kena tangkap, deka direjang datai ke mati.",
			"16": "<sup>16</sup> Lebuh sida benung genung-genung nadai daya agi, anak mit sida deka dipalu datai ke mati. Rumah sida deka dirumpak, lalu bini sida deka dipasung.”",
			"17": "<sup>17</sup> Ku TUHAN bejaku, “Aku benung nyungkak orang Mede nyerang Babilon. Sida enda ulih diumpan makai suap ngena pirak lalu enda ulih diuji ngena emas.",
			"18": "<sup>18</sup> Sida deka munuh orang ke bujang ngena panah enggau laja sida. Sida nadai ngayanka pengasih ngagai anak mit, lalu enda sinu ati ke bala sida ke nembiak.",
			"19": "<sup>19</sup> Menua Babilon nya menua ti pemadu manah, lalu orang dia bela temegahka iya. Tang Aku, ti TUHAN, deka ngalahka Babilon, baka Aku ti ngalahka Sodom enggau Gomorah!",
			"20": "<sup>20</sup> Nadai orang deka diau dia agi. Nadai orang Arab ke bejalai segau-segau, deka nirika langkau kain sida dia, lalu nadai pengibun bedus deka ngasuh raban bedus sida ngulam dia.",
			"21": "<sup>21</sup> Nengeri nya deka nyadi endur alai jelu diau, alai burung puk ngaga tansang. Burung unta deka diau dia, lalu kambin babas deka jengkak-jengkak bejalai nengah tembawai nya.",
			"22": "<sup>22</sup> Menara enggau istana deka ninga munyi auh nyawa jelu ti nyengkubang enggau jelu pasun. Maya Babilon udah datai! Timpuh iya nyau deka abis.”"
		},
		"14": {
			"1": "<sup>1</sup> TUHAN deka sekali agi kasihka bala nembiak Iya Israel, lalu milih sida ke Iya Empu. Iya deka ngasuh sida idup di menua sida empu baru, lalu orang bansa bukai deka datai lalu diau dia enggau sida.",
			"2": "<sup>2</sup> Mayuh bengkah bansa deka nulung orang Israel pulai ngagai menua ti udah diberi TUHAN, lalu sida deka bekereja nyadi ulun orang Israel. Sida ke udah nangkap orang Israel dulu menya, diatu deka ditangkap orang Israel, lalu orang Israel deka merintah orang ke udah nekanka pengidup sida dulu menya.",
			"3": "<sup>3</sup> TUHAN deka muai pemedis enggau pemerinsa ari orang Israel, lalu ngasuh sida badu agi dipejalka ngereja pengawa ti berat.",
			"4": "<sup>4</sup> Lebuh TUHAN ngereja nya, orang Israel enda tau enda ngeleseka raja menua Babilon munyi tu: “Raja ti jai udah alah! Iya enda agi ulih nekanka pengidup orang!",
			"5": "<sup>5</sup> TUHAN udah muai kuasa raja ti jai",
			"6": "<sup>6</sup> ke ringat lalu nekanka pengidup mayuh bengkah bansa, lalu enda nemu badu merinsaka bansa ti udah dialahka sida.",
			"7": "<sup>7</sup> Diatu semua dunya diau jenuh nadai utai ngachau, lalu semua orang belagu gaga ati.",
			"8": "<sup>8</sup> Kayu saipris, enggau kayu sidar di menua Lebanon rami gaga ke raja nya ti udah alah, laban orang nadai agi nebang sida, laban raja nya nyau nadai agi!",
			"9": "<sup>9</sup> “Dunya pemati sedia deka ngelaluka penatai raja menua Babilon. Semengat sida ke udah bekuasa di dunya tu, nyau begau. Semengat sida raja nyau angkat ari kerusi diraja sida.",
			"10": "<sup>10</sup> Semua sida ngangauka raja menua Babilon, ‘Diatu nuan nyau lemi baka kami! Nuan diatu nyadi raban kami!",
			"11": "<sup>11</sup> Nuan udah selalu dikemesaika ngena belikan, tang diatu nuan diau di dunya pemati. Nuan gali malai tekang ulat, lalu belut nyadika pua nuan.’ ”",
			"12": "<sup>12</sup> Raja menua Babilon, nuan bintang pagi ti terang, naka meh pemalat nuan udah labuh ari langit! Dulu menya nuan udah ngalahka semua bansa bukai, tang diatu nuan udah dibuai ke tanah.",
			"13": "<sup>13</sup> Nuan keran deka niki ke langit, lalu nudukka kerusi diraja nuan ari atas bintang ti pemadu tinggi. Nuan ngumbai diri deka duduk baka raja ba bukit ti di utara ba endur alai bala petara begempuru.",
			"14": "<sup>14</sup> Nuan madahka diri deka niki ngagai punchak mua hari lalu nyadi sebaka enggau Allah Taala ti Pemadu Bekuasa.",
			"15": "<sup>15</sup> Tang nuan udah dibuai ngagai endur ti pemadu dalam di dunya pemati.",
			"16": "<sup>16</sup> Orang ke udah mati deka betegenung sereta rangap-rangap meda nuan. Sida deka nanya, “Ukai enda tu orang ke udah ngusak dunya, lalu ngasuh semua perintah begetar?",
			"17": "<sup>17</sup> Ukai enda tu orang ke udah ngerusak semua nengeri, lalu ngaga dunya nyadi menua puang? Ukai enda tu orang ke nadai kala ngelepaska orang tangkap iya, lalu nadai kala ngasuh sida pulai ngagai menua sida empu?”",
			"18": "<sup>18</sup> Semua raja dunya tu bela gali dalam lumbung sida ke manah gaya,",
			"19": "<sup>19</sup> tang nuan nadai lumbung, lalu bangkai nuan dibuai ke luar lalu ditejuka but. Bangkai nuan dilamun bangkai bala soldadu ti udah mati beperang, dibuai sama enggau sida ngagai lubang batu, lalu dilunjak.",
			"20": "<sup>20</sup> Laban nuan udah ngerusak menua nuan empu, lalu udah munuh orang ari bansa nuan empu, nuan enda dikuburka baka raja bukai. Nadai siku ari kita sebilik deka mengkang idup.",
			"21": "<sup>21</sup> Awakka pengawa bebunuh belabuh! Bala anak lelaki raja tu deka mati ketegal dosa aki ini sida. Nadai siku sida deka merintah dunya, tauka begagaka nengeri di serata dunya.",
			"22": "<sup>22</sup> Ku TUHAN ti Pemadu Bekuasa bejaku, “Aku deka nyerang Babilon, lalu ngerusak iya. Aku deka munaska semua utai dia. Indah anak mit deh abis Aku bunuh. Aku ti TUHAN, udah bejaku.",
			"23": "<sup>23</sup> Aku deka ngaga Babilon nyadi paya, lalu burung puk deka diau dia. Aku deka nyapu Babilon ngena penyapu, lalu muai semua utai dia. Aku TUHAN ti Pemadu Bekuasa, udah bejaku.”",
			"24": "<sup>24</sup> TUHAN ti Pemadu Bekuasa udah besumpah munyi tu: “Utai ti udah diperambu Aku, deka nyadi. Utai ti deka dikereja Aku, deka dikereja.",
			"25": "<sup>25</sup> Aku deka ngerusak orang Asiria di menua Aku Israel, lalu ngelunjak sida ba bukit Aku. Aku deka ngelepaska bala nembiak Aku ari kungkung orang Asiria, enggau ari ma ti berat ti dibai sida.",
			"26": "<sup>26</sup> Tu meh pelan Aku deka dunya, lalu lengan Aku dikedarka Aku kena ngukum mayuh bengkah bansa.”",
			"27": "<sup>27</sup> TUHAN ti Pemadu Bekuasa endang mutus ati deka ngereja utai tu. Iya udah ngedarka lengan Iya sedia deka ngukum, lalu nadai orang ulih nagang Iya.",
			"28": "<sup>28</sup> Tu pesan ti udah dipadahka dalam taun pemati Raja Ahas.",
			"29": "<sup>29</sup> Kita orang Pilistin, tungkat ti dikena malu kita udah patah, tang kita nadai kebuah gaga ati, laban lebuh siku ular mati, siku ti jai agi deka datai nganti iya, lalu sigi telu ular deka mechah lalu mansutka siku naga ti terebai.",
			"30": "<sup>30</sup> TUHAN deka nyadi pengibun ke bala nembiak Iya ke seranta, lalu Iya deka ngasuh sida diau likun. Tang Iya deka ngasuh lapar pungkang ninggang kita orang Pilistin, lalu nadai siku kita deka idup.",
			"31": "<sup>31</sup> Nyabak lalu ngangau minta tulung meh semua kita nengeri orang Pilistin! Awakka semua kita takut magang! Laban sebun abus datai ari utara, iya nya bala soldadu ti nadai takut siku.",
			"32": "<sup>32</sup> Baka ni ku jalai kitai nyaut bala orang ke mai pesan ngagai kitai ari Pilistin? Kitai deka madahka ngagai sida, TUHAN udah nudukka Sion, lalu bala nembiak Iya ke merinsa, deka tetemuka pengelikun dia."
		},
		"15": {
			"1": "<sup>1</sup> Tu pesan pasal Moap. Nengeri Ar enggau nengeri Kir dirusak dalam semalam aja, lalu menua Moap sunyi.",
			"2": "<sup>2</sup> Orang di Dibon deka niki ngagai bukit lalu nyabak ba endur alai nyembah engkeramba. Orang Moap nyau bekeduie nyabak, tusah ati ke nengeri Nebo enggau nengeri Medeba. Sida udah ngukur pala enggau ragum sida, laban tusah ati.",
			"3": "<sup>3</sup> Orang ke ba jalai raya begari ngena kain guni. Orang ngulit sereta nyabak ba padang nengeri enggau ba perabung rumah.",
			"4": "<sup>4</sup> Orang di Hesbon enggau di Elealeh nyabak, lalu sabak sida ulih didinga ari Jahas. Indah bala soldadu deh nyau getar-getar. Sida nyau nadai pemerani agi.",
			"5": "<sup>5</sup> Aku nyabakka Moap! Bala orang mayuh udah rari ngagai nengeri Soar, enggau ngagai Eglat Selisiah. Sekeda sida niti jalai ngagai Luhit, nyabak lebuh sida bejalai. Sekeda rari ngagai Horonaim, nyabak enggau naka penginggar.",
			"6": "<sup>6</sup> Sungai Nimrim nyau rangkai. Rumput ba tebing sungai nya udah layu, lalu nadai utai ti gadung agi tinggal.",
			"7": "<sup>7</sup> Orang meraka Emperan Willow, nguji rari mai semua reta tengkira sida.",
			"8": "<sup>8</sup> Di semua endur ba garis entara menua Moap, sabak nyau belauh didinga. Sabak nya didinga ba nengeri Eglaim enggau nengeri Berelim.",
			"9": "<sup>9</sup> Di nengeri Dibon, sungai nyau mirah laban darah, lalu Allah Taala bisi utai ti jai agi ari nya digalau ke orang ke diau di nengeri nya. Sigi amat, semua orang ke agi tinggal di Moap deka dibunuh magang."
		},
		"16": {
			"1": "<sup>1</sup> Ari nengeri Sela ti di menua puang, orang Moap ngirumka siku anak bedus nyadika pemeri ngagai orang siku ke merintah di Jerusalem.",
			"2": "<sup>2</sup> Sida nganti ba tebing Sungai Arnon, lalu bejalai kia-kia enggau nadai meruan tuju, baka burung ti diburu ari tansang.",
			"3": "<sup>3</sup> Ku sida bejaku enggau orang Judah, “Padahka ngagai kami utai ti patut dikereja kami. Lindung kami baka kayu ti ngelindung mensia ari mata hari lebuh tengah hari, lalu awakka kami belelak dilindung nuan. Kami tu orang ke tasah. Lalaika kami ngambika orang nadai nemu kami.",
			"4": "<sup>4</sup> Awakka kami diau di menua kita. Jaga kami ari orang ke deka ngerusak kami.” (Pemerinsa enggau pengerusak deka badu agi nyadi, lalu orang ke ngerusak menua tu deka abis.",
			"5": "<sup>5</sup> Udah nya siku ari peturun David deka nyadi raja, lalu iya deka merintah bala nembiak iya ngena ati ti tetap enggau pengerindu. Iya deka jampat ngereja utai ti ngena, lalu iya deka meri atur ti lurus.)",
			"6": "<sup>6</sup> Ku orang Judah bejaku, “Kami udah ninga pasal penyumbung orang Moap. Kami nemu sida endang tinggi ati sereta sumbung, tang sida semina temegah ngapa.”",
			"7": "<sup>7</sup> Orang Moap deka nyabak laban penusah ti deka ditatka sida. Semua sida deka nyabak lebuh sida ingatka pemakai ti manah ti udah diempa sida di nengeri Kir-heseret. Ati sida deka tusah.",
			"8": "<sup>8</sup> Umai semak Hesbon enggau kebun anggur di Sibmah deka dirusak - kebun anggur ti mansutka wain ti dikena ngasuh bala pemerintah ke mayuh bengkah bansa mabuk. Dulu menya batang anggur nya udah nyerangkap nyentuk ngagai nengeri Jaser, enggau ke timur ngagai menua puang, ke barat ngagai tebing seberai Tasik Mati.",
			"9": "<sup>9</sup> Diatu aku nyabakka pun anggur Sibmah lebuh aku nyabakka Jaser. Ai mata aku bekeberai ke Hesbon enggau Elealeh, laban nadai utai ulih diketau kena ngelantangka ati orang mayuh.",
			"10": "<sup>10</sup> Nadai orang lantang ati diatu ba umai ti ami. Orang pen nadai mega manjung tauka belagu ba kebun anggur, lalu orang pen nadai mega mitan buah anggur lalu ngaga wain. Panjung gaga ati nyau nadai agi.",
			"11": "<sup>11</sup> Aku bedemuh tusah ati ke Moap, tusah ati ke Kir-heseret.",
			"12": "<sup>12</sup> Orang Moap ngelelakka diri ngapa mansang ngagai bukit alai sida ke nyembah engkeramba, enggau mansang besampi ba rumah sembiang sida, tang pengawa nya nadai mai penguntung ngagai sida.",
			"13": "<sup>13</sup> Nya meh pesan ti udah diberi TUHAN dulu ari nya pasal Moap.",
			"14": "<sup>14</sup> Nya alai diatu TUHAN bejaku, “Tiga taun ari diatu, pengaya menua Moap deka lesap. Ari pemayuh orang ke diau dia, ka semina dua tiga iku aja agi idup, lalu sida nya orang ke lemi.”"
		},
		"17": {
			"1": "<sup>1</sup> Ku TUHAN bejaku, “Damaskus deka badu agi nyadi nengeri. Iya semina deka nyadi tembawai.",
			"2": "<sup>2</sup> Semua nengeri di menua Siria nadai agi orang nguan belama iya. Semua nengeri nya deka nyadi padang rumput alai jelu bedus enggau jelu sapi ngulam, lalu nadai orang deka muru sida.",
			"3": "<sup>3</sup> Israel enda ulih nyaga diri, lalu Damaskus nadai agi kuasa merintah diri. Orang Siria ti agi idup deka dipechat baka orang Israel. Aku TUHAN ti Pemadu Bekuasa udah bejaku.”",
			"4": "<sup>4</sup> Ku TUHAN bejaku, “Maya deka datai alai Israel nadai agi dikemesaika, lalu pengaya iya deka diganti enggau penyeranta.",
			"5": "<sup>5</sup> Israel deka nyadi baka tanah umai alai gandum ti udah abis diketau, puang nadai utai nguan baka tanah ti ba Lebak Repaim, lebuh utai dia udah abis digumpul.",
			"6": "<sup>6</sup> Ka semina dua tiga iku aja orang agi idup, lalu menua Israel deka nyadi baka kayu kana ti udah abis diambi buah, kelimpah ari dua tiga igi ti ba puchuk, tauka dua tiga igi ti tinggal ba dan ti baruh. Aku ti TUHAN Allah Taala ke disembah orang Israel, udah bejaku.”",
			"7": "<sup>7</sup> Lebuh maya nya ila, orang deka nguing ngagai Allah Taala ke udah ngaga sida, Allah Taala ke disembah orang Israel ti kudus.",
			"8": "<sup>8</sup> Sida enda agi manggaika pengarap sida ba alta ti digaga jari sida empu, tauka manggaika pengarap sida ba engkeramba petara indu Aserah enggau alta alai nunu menyan.",
			"9": "<sup>9</sup> Lebuh maya nya ila, nengeri ti chukup dijaga deka ditinggalka mensia, baka nengeri ti ditinggalka orang Ibi enggau orang Amor lebuh sida rari ari orang Israel.",
			"10": "<sup>10</sup> Israel, kita enda ingatka Allah Taala ti udah ngelepaska kita, sereta nyaga kita baka batu ti besai. Tang kita numbuhka kebun ke petara kita alai kita nyembah petara orang bansa bukai.",
			"11": "<sup>11</sup> Tang enti sema sida bekantuk lalu bebungai sama pagi kita ke nanam sida, kita deka mengkang nadai utai diketau. Kita semina bisi penusah lalu tubuh kita pedis sereta enda ulih gerai.",
			"12": "<sup>12</sup> Bansa ti kering begau munyi auh tasik, munyi segum pangka gelumbang.",
			"13": "<sup>13</sup> Semua bansa nyerang baka alun gelumbang, tang Allah Taala ngerara sida, lalu sida nyurutka diri, dikebuka baka amau ti ba tisi bukit, baka rumput ti rangkai ti ditabanka ribut puting beliung.",
			"14": "<sup>14</sup> Lebuh lemai hari, sida ngasuh orang balat takut, tang lebuh pagi hari sida nadai agi. Nya meh gaya pengujung genap iku orang ke ngerumpak menua kitai."
		},
		"18": {
			"1": "<sup>1</sup> Ngilah mayuh bengkah sungai di menua Etiopia bisi siti menua alai munyi kebap sayap didinga.",
			"2": "<sup>2</sup> Ari menua nya datai bala pengari bansa. Sida undur ngilika Sungai Nile ngena perau ti digaga ari papairus. Pulai ke rumah, kita seruan ti deras! Bai pesan ngagai menua kita ke mayuh sungai, ngagai bansa kita ke kering sereta bekuasa, ngagai bala kita ke tinggi sereta alus kulit, ke diketakutka orang di serata dunya.",
			"3": "<sup>3</sup> Anang enda mending, genap iku kita ke diau di dunya! Giga siti menira ti deka dituatka ba tuchung bukit! Pendingka munyi terumpit!",
			"4": "<sup>4</sup> Ku TUHAN bejaku ngagai aku, “Aku deka nilik ari serega enda bemunyi baka ambun ti datai lebuh malam ti angat, lebuh maya ngetau, terang baka panchar mata panas lebuh siang hari.",
			"5": "<sup>5</sup> Sebedau buah anggur diketau, lebuh semua bungai udah labuh magang, lalu buah anggur benung mansau, munsuh deka ngerusak orang Etiopia ngemudah duku ti nyarau dan anggur.",
			"6": "<sup>6</sup> Bangkai bala soldadu sida enda dikuburka ngambika sida diempa burung enggau jelu babas. Lebuh musin panas, burung deka makai sida, lalu lebuh musin chelap, jelu babas deka makai sida.”",
			"7": "<sup>7</sup> Maya deka datai alai TUHAN ti Pemadu Bekuasa deka nerima piring ari menua ti mayuh sungai, menua ti kering sereta bekuasa, bansa orang ke tinggi sereta alus kulit, ke diketakutka orang di serata dunya. Sida deka datai ngagai Bukit Sion, alai TUHAN ti Pemadu Bekuasa disembah."
		},
		"19": {
			"1": "<sup>1</sup> Tu pesan pasal Ejip. TUHAN deka datai ngagai menua Ejip, nepan mua hari ti deras. Engkeramba orang Ejip getar-getar di mua Iya, lalu orang Ejip nadai berani agi.",
			"2": "<sup>2</sup> Ku TUHAN bejaku, “Aku deka nyungkak orang Ejip beperang ngelaban diri sebansa, menyadi ngelaban menyadi, pangan ngelaban pangan, nengeri ngelaban nengeri, lalu bala raja deka berebutka kuasa.",
			"3": "<sup>3</sup> Aku deka ngemuntanka pelan orang Ejip, lalu ngasuh sida lemi semengat. Sida deka minta tulung ari engkeramba sida, lalu sida deka betanya ngagai orang ke tau tujum enggau ngagai semengat orang ke udah mati.",
			"4": "<sup>4</sup> Aku deka nyerahka orang Ejip ngagai raja ti jai, ti deka merintah sida. Aku TUHAN ti Pemadu Bekuasa udah bejaku.”",
			"5": "<sup>5</sup> Ai Sungai Nile deka surut, lalu sungai nya deka mupuk rangkai.",
			"6": "<sup>6</sup> Semua arus sungai deka bebau but lebuh sungai nya majak rangkai. Temesing enggau bundung deka layu,",
			"7": "<sup>7</sup> lalu semua utai ti ditanam nisi tebing Sungai Nile, deka rangkai, lalu dikebuka ribut.",
			"8": "<sup>8</sup> Genap iku orang ke berikan ba Sungai Nile deka bedemuh lalu nyabak. Ginti enggau jala sida nadai guna agi.",
			"9": "<sup>9</sup> Sida ke ngaga kain linin deka tusah ati.",
			"10": "<sup>10</sup> Orang ke betenun enggau orang ke landik gawa deka tusah ati lalu merampau diau.",
			"11": "<sup>11</sup> Bala tuai nengeri Zoan endang beli! Orang Ejip ke pemadu bepenemu-dalam meri jaku lalau ti beli! Baka ni ku sida berani bejaku enggau raja madahka diri ngambi endur ari orang ke bepelajar enggau bala raja ti dulu kelia?",
			"12": "<sup>12</sup> Raja menua Ejip, dini alai bala penyanding penemu nuan ti pandai? Kada enda sida ulih madahka ngagai nuan pelan ti diungkupka TUHAN ti Pemadu Bekuasa ke menua Ejip.",
			"13": "<sup>13</sup> Bala tuai Zoan enggau Mempis endang beli. Sida dikarapka nguluka bansa, tang sida udah nesatka bansa.",
			"14": "<sup>14</sup> TUHAN udah nyungkak sida meri jaku lalau ti nyarutka runding. Ketegal nya, semua utai ti dikereja menua Ejip salah magang, lalu iya bejalai guir-guir baka orang ke mabuk, ke tekelinchir ba mutah diri empu.",
			"15": "<sup>15</sup> Nadai orang di menua Ejip, kaya tauka seranta, tinggi pangkat tauka enda ditemu orang, ulih nulung.",
			"16": "<sup>16</sup> Maya deka datai alai orang Ejip deka takut baka orang ke indu. Sida deka getar-getar takut lebuh sida meda TUHAN ti Pemadu Bekuasa ngedarka jari Iya, deka ngukum sida.",
			"17": "<sup>17</sup> Orang menua Ejip deka balat takutka menua Judah genap kali sida ingatka ukum ti udah disediaka TUHAN ti Pemadu Bekuasa ke sida.",
			"18": "<sup>18</sup> Lebuh maya nya ila, jaku orang Hebrew deka dikena dalam lima buah nengeri menua Ejip. Orang dia deka besumpah dalam nama TUHAN ti Pemadu Bekuasa. Sebuah ari nengeri nya deka dikumbai, “Nengeri Mata Hari.”",
			"19": "<sup>19</sup> Lebuh maya nya ila, sebuah alta deka digagaka TUHAN di menua Ejip, enggau siti tiang batu ti besai ti diserahka ngagai Iya ba garis entara menua Ejip.",
			"20": "<sup>20</sup> Utai nya deka nandaka TUHAN ti Pemadu Bekuasa bisi di menua Ejip. Lebuh pengidup orang mayuh dia ditekanka, lalu sida ngangauka TUHAN minta Iya nulung sida, Iya deka ngasuh siku orang ngelepaska sida.",
			"21": "<sup>21</sup> TUHAN deka mandangka Diri Empu ngagai orang Ejip. Udah nya baru sida deka ngaku sereta nyembah Iya, lalu mai piring enggau genselan ngagai Iya. Sida deka besemaya enggau Iya ngena sumpah, lalu deka ngereja utai ti disemaya sida.",
			"22": "<sup>22</sup> TUHAN deka ngukum orang Ejip, tang udah nya Iya deka ngeraika sida. Sida deka nguingka diri ngagai Iya, lalu Iya deka ninga sampi sida, lalu ngeraika sida.",
			"23": "<sup>23</sup> Lebuh maya nya ila, jalai raya deka digaga ari Ejip ngagai Asiria. Orang ari menua dua bengkah nya deka bejalai kundang-kasang entara dua buah menua nya, lalu bansa dua bengkah nya deka nyembah begulai.",
			"24": "<sup>24</sup> Lebuh maya nya ila, menua Israel deka sebaka enggau menua Ejip enggau menua Asiria, lalu bansa tiga bengkah nya deka mai berekat ngagai semua dunya.",
			"25": "<sup>25</sup> TUHAN ti Pemadu Bekuasa deka merekatka sida, lalu bejaku, “Aku deka merekatka nuan, Ejip, ti nembiak Aku. Nuan Asiria, ti udah digaga Aku, lalu nuan Israel, bansa ti dipilih Aku.”"
		},
		"20": {
			"1": "<sup>1</sup> Nitihka atur Raja Besai Sargon menua Asiria, tuai soldadu orang Asiria nyerang nengeri orang Pilistin ti dikumbai Asdot.",
			"2": "<sup>2</sup> Tiga taun dulu ari nya, TUHAN udah ngasuh Isaiah anak Amos muka kasut iya enggau kain guni ti dikena iya begari. Isaiah ngasika TUHAN lalu bejalai telanjai, sereta enda bekasut.",
			"3": "<sup>3</sup> Lebuh Asdot udah alah, TUHAN lalu bejaku, “Nembiak Aku Isaiah udah bejalai telanjai sereta enda bekasut tiga taun. Tu nyadika tanda ke utai ti deka nyadi ngagai menua Ejip enggau menua Etiopia.",
			"4": "<sup>4</sup> Raja besai menua Asiria deka nabanka bala orang tangkap ari menua dua bengkah nya, lalu sida deka ditabanka telanjai. Sida ke tuai, enggau sida ke biak deka bejalai enda bekasut sereta telanjai, ayan jumbal burit kena ngemaluka menua Ejip.",
			"5": "<sup>5</sup> Sida ke udah ngarapka Etiopia nyaga sida, lalu udah temegah bejakuka pasal menua Ejip, deka asa ngapa, lalu nadai agi pengadang.",
			"6": "<sup>6</sup> Lebuh maya nya ila, orang ke diau ba tebing tasik di menua Pilistin deka nyebut, ‘Peda utai ti udah nyadi ba orang ke dikarapka kitai nyaga kitai ari raja menua Asiria! Baka ni ku kitai ulih idup?’ ”"
		},
		"21": {
			"1": "<sup>1</sup> Tu pesan pasal menua Babilon. Baka ribut puting beliung ti mangka ari menua puang, baka nya meh penusah ti besai deka datai ari menua ti balat ngenakut.",
			"2": "<sup>2</sup> Aku bisi meda siti genera pasal utai ti nyadi, ti balat ngenakutka ati, genera pasal pengawa ti bejualka bansa enggau pasal pengerusak. Kita bala soldadu Elam, serang meh bala sida nya! Bala soldadu Media, kelulung meh semua nengeri! Allah Taala deka ngemuntanka semua pengawa Babilon ti merinsaka orang.",
			"3": "<sup>3</sup> Utai ti dipeda enggau didinga aku dalam genera nya udah balat ngasuh aku takut sereta pedis, pedis baka indu ke radai deka beranak.",
			"4": "<sup>4</sup> Ati aku balat amat rawan, lalu aku getar-getar takut. Aku lama udah nganti hari lemai, tang lebuh hari nyau lemai, balat agi ga aku takut.",
			"5": "<sup>5</sup> Dalam genera nya, siti pengerami makai besai bisi disediaka. Tikai udah dianchau alai bala pengabang duduk. Sida makai ngirup. Tekala nya jaku ti inggar bisi didinga: “Kita ke tuai soldadu! Sediaka terabai kita!”",
			"6": "<sup>6</sup> Udah nya TUHAN lalu bejaku ngagai aku, “Alai nuan ngasuh orang siku bediri nyadi jejaga, lalu asuh iya madahka utai ti dipeda iya.",
			"7": "<sup>7</sup> Enti iya bisi tepedaka bala orang ke nepan kuda datai begandin dua, enggau orang ke nepan keledai enggau jelu unta, iya enda tau enda nengkilaka sida.”",
			"8": "<sup>8</sup> Orang jejaga nya lalu ngangau, “Tuan, aku udah bediri jaga ditu siang malam.”",
			"9": "<sup>9</sup> Bala orang ke nepan kuda begandin dua lalu datai enggau ngenyit. Jejaga nya lalu madahka berita nya, “Babilon udah alah! Semua engkeramba ti disembah sida nyau abis redak ba tanah.”",
			"10": "<sup>10</sup> Nembiak Aku Israel, kita udah ditungku baka gandum, tang diatu aku udah madahka ngagai kita berita manah ti udah didinga aku ari TUHAN ti Pemadu Bekuasa, ti Allah Taala ke disembah orang Israel.",
			"11": "<sup>11</sup> Tu pesan pasal Edom. Siku orang ari Edom bisi ngangauka aku, “Jejaga, ni pengelama baru malam tu apus? Padahka ngagai aku, kemaya malam tu apus.”",
			"12": "<sup>12</sup> Ku aku nyaut, “Hari nyau deka tawas, tang hari deka malam baru. Enti nuan deka nanya baru, pulai kitu baru, lalu tanya.”",
			"13": "<sup>13</sup> Tu pesan pasal menua Arabia. Kita orang di Dedan ke bepalan ba menua puang di Arabia,",
			"14": "<sup>14</sup> beri ai ngagai orang ke aus, ke datai ngagai kita. Kita orang ari menua Tema, beri pemakai ngagai orang ke tasah.",
			"15": "<sup>15</sup> Orang ngerarika diri ari pedang ti sedia deka munuh sida, ari panah ti sedia deka nimbak sida, ari semua penusah ti nuntung lebuh maya beperang.",
			"16": "<sup>16</sup> Udah nya TUHAN lalu bejaku ngagai aku, “Dalam setaun da agi, kuasa raban bansa Kedar deka abis.",
			"17": "<sup>17</sup> Orang ke besenyataka panah nya soldadu ti pemadu berani ari raban bansa Kedar, tang ka mimit aja bala sida deka mengkang idup. Aku ti TUHAN Allah Taala ke disembah orang Israel, udah bejaku.”"
		},
		"22": {
			"1": "<sup>1</sup> Tu pesan pasal Jerusalem. Nama utai ti nyadi dia? Nama kebuah semua orang dalam nengeri nya ngintu pengerami ba perabung rumah?",
			"2": "<sup>2</sup> Semua orang di nengeri nya nyau richah magang, inggar sereta gagit ati. Kita ke mati ba perang tu, kita ukai mati betempuh enggau munsuh.",
			"3": "<sup>3</sup> Semua tuai kita rari, lalu ditangkap, sebedau sida sempat nimbakka laja sida.",
			"4": "<sup>4</sup> Nya alai, diatu awakka aku nyabak kediri ke semua bala aku ti udah mati. Anang nguji ngaum aku.",
			"5": "<sup>5</sup> Tu meh maya orang begau abis ati, maya alah, maya charut ba Emperan Genera, lalu TUHAN ti Pemadu Bekuasa udah ngasuh utai nya nuntung kitai. Dinding kuta nengeri kitai udah runtuh, lalu orang ke minta tulung nyau bekerauh nyabak ba sebelah bukit.",
			"6": "<sup>6</sup> Bala soldadu ari menua Elam datai nepan kuda, besenyataka panah enggau laja. Bala soldadu ari menua Kir udah nyendiaka terabai sida.",
			"7": "<sup>7</sup> Emperan ti ami di menua Judah nyau penuh laban kerita perang. Bala soldadu ke nepan kuda bediri di mua pintu nengeri Jerusalem.",
			"8": "<sup>8</sup> Semua menua Judah nadai ulih dijaga agi. Lebuh utai nya nyadi menya, kita lalu mansutka senyata ari sarang senyata kita.",
			"9": "<sup>9</sup> Kita tetemuka endur alai dinding kuta Jerusalem patut diseruri baru. Kita meresa semua rumah di Jerusalem, lalu ngeruntuhka sekeda rumah nya, ngulihka batu ari rumah nya kena nyeruri dinding kuta nengeri. Kena kita nyimpan ai,",
			"11": "<sup>11</sup> kita ngaga siti letung dalam nengeri nya, alai nyimpan ai ti rarat ari letung ti lama. Tang kita enggai mendingka Allah Taala, ke lama udah ngaga pelan ke semua utai tu, lalu udah ngasuh utai tu nyadi.",
			"12": "<sup>12</sup> Lebuh maya nya suba TUHAN ti Pemadu Bekuasa ngangauka kita, ngasuh kita nyabak sereta ngulit, ngukur pala kita, lalu begari ngena kain guni.",
			"13": "<sup>13</sup> Tang kita ketawa lalu rami. Kita munuh lalu makai jelu bedus enggau jelu sapi, lalu kita ngirup wain. Ku kita, “Manah agi kitai makai ngirup, laban pagila kitai mati!”",
			"14": "<sup>14</sup> TUHAN ti Pemadu Bekuasa Empu udah bejaku ngagai aku, ku Iya, “Pengawa sida ke jai tu enda diampun, seagi-agi sida idup. Aku TUHAN ti Pemadu Bekuasa, udah bejaku.”",
			"15": "<sup>15</sup> TUHAN ti Pemadu Bekuasa udah ngasuh aku mansang ngagai Sebna, siku orang ke ngemataka ruang bilik raja, lalu nyebut ngagai iya,",
			"16": "<sup>16</sup> “Sapa nuan tu ku pikir nuan? Nama kuasa kena nuan numbak lumbung ke diri empu ba tisi bukit ti bebatu tu?",
			"17": "<sup>17</sup> Nuan nyangka tinggi pangkat, tang TUHAN deka nyapai nuan lalu muai nuan.",
			"18": "<sup>18</sup> Iya deka nyapai nuan baka buah bol, lalu nikauka nuan ngagai menua ti besai agi. Nuan deka mati dia, ngimbai kerita perang ti dikemegahka nuan. Nuan tu ngemaluka ruang bilik tuan nuan.",
			"19": "<sup>19</sup> TUHAN deka muai nuan ari pengawa nuan, lalu nurunka pangkat nuan.”",
			"20": "<sup>20</sup> Ku TUHAN bejaku ngagai Sebna, “Lebuh utai nya nyadi, Aku deka mesanka nembiak Aku Eliakim anak Hilkiah.",
			"21": "<sup>21</sup> Aku deka ngerasukka baju panjai enggau belulang nuan ba iya, lalu meri ngagai iya semua kuasa nuan. Iya deka nyadi baka apai ke orang Jerusalem enggau orang Judah.",
			"22": "<sup>22</sup> Aku deka meri ngagai iya semua kuasa di baruh raja ke ari peturun David. Iya deka megai kunchi opis perintah. Sebarang utai ti dibuka iya, nadai orang deka nikup, lalu sebarang utai ti ditikupka iya, nadai orang deka muka.",
			"23": "<sup>23</sup> Aku deka ngentapka iya ba pengawa iya baka tiang bantil, lalu iya deka mai basa ngagai semua sida sebilik.",
			"24": "<sup>24</sup> “Tang semua kaban belayan iya, enggau orang ke ditupi iya, deka nating iya magang. Sida deka begantung ba iya baka periuk enggau mangkuk ti begantung ari tiang bantil!",
			"25": "<sup>25</sup> Lebuh utai nya nyadi, tiang bantil ti udah dipantang teguh, deka techabut lalu rebah. Nya meh pengujung semua utai ti udah digantung ba iya.” TUHAN udah bejaku."
		},
		"23": {
			"1": "<sup>1</sup> Tu pesan pasal Tire. Nyabak enggau ati ti tusah meh kita kelasi ti di tasik luar! Pengkalan kita di Tire udah dirusak. Rumah enggau pengkalan dalam nengeri nya udah nyadi tembawai. Lebuh kapal kita pulai ari Saiprus, kita deka ninga berita nya.",
			"2": "<sup>2</sup> Nyabak meh kita, orang dagang ari Sidon! Kita udah ngirumka pengari",
			"3": "<sup>3</sup> ngelayang tasik bebeli enggau bejualka gandum ti tumbuh di menua Ejip, lalu bedagang enggau semua bansa.",
			"4": "<sup>4</sup> Nuan patut nemu malu, Nengeri Sidon! Tasik enggau tasik ti dalam enggai agi bempu nuan. Ku sida, “Aku nadai kala bisi anak. Aku nadai kala nupi anak lelaki tauka anak indu.”",
			"5": "<sup>5</sup> Indah orang Ejip deh deka tekenyit sereta tusah ati lebuh sida ninga berita pasal Tire ti udah dirusak.",
			"6": "<sup>6</sup> Nyabak enggau ati ti tusah meh kita orang Ponisia! Uji kita ngerarika diri ngagai menua Spain!",
			"7": "<sup>7</sup> Kati nengeri tu amat nengeri Tire ti seruran ngelantangka diri, ti digaga dulu kelia? Kati tu nengeri ti udah ngirumka orang belayar ngelayang tasik ngambika sida netapka diri din?",
			"8": "<sup>8</sup> Sapa udah ngaga pelan deka ngasuh semua utai tu ninggang Tire, nengeri diraja, ti bempu bala orang dagang ti balat dibasa orang di dunya tu?",
			"9": "<sup>9</sup> TUHAN ti Pemadu Bekuasa udah ngaga pelan ke semua utai nya, kena Iya ngemuntanka semua penyumbung sida dalam semua utai ti udah dikereja sida, lalu kena ngemaruhka sida ke dibasa orang.",
			"10": "<sup>10</sup> Bumai meh kita, kita ke diau di menua Spain! Nadai orang agi bisi nyaga kita.",
			"11": "<sup>11</sup> TUHAN udah ngedarka jari Iya atas tasik, lalu udah ngalahka mayuh bengkah perintah. Iya udah ngasuh endur alai orang Ponisia bedagang dirusak.",
			"12": "<sup>12</sup> Nengeri Sidon, pengelantang nuan nadai agi, lalu bala nembiak nuan kena tekan. Enti sema sida rari ngagai Saiprus, enda meh sida ulih diau likun. (",
			"13": "<sup>13</sup> Orang Babilon, ukai orang Asiria, ti udah nejuka jelu babas ngelunjak Tire. Orang Babilon ti udah nirika menara kena ngelulung sereta ngeruntuhka kuta Tire, lalu ninggalka nengeri nya nyadi tembawai. )",
			"14": "<sup>14</sup> Nyabak enggau ati ti tusah meh kita kelasi ke belayar ba tasik luar! Nengeri ti dikarapka kita, udah dirusak.",
			"15": "<sup>15</sup> Maya deka datai alai Tire enda dikingatka agi dalam pengelama tujuh puluh taun, iya nya dalam kandang umur raja. Ba pengujung tujuh puluh taun nya, Tire deka nyadi baka indu sundal ke disebut dalam pantun:",
			"16": "<sup>16</sup> Bai meh belikan kita, lalu bejalai nengah nengeri nya, kita indu sundal ti enda dikingatka orang agi! Tebah meh musik kita lalu belagu baru ngambika kita dikingatka baru.",
			"17": "<sup>17</sup> Ba ujung tujuh puluh taun nya, TUHAN deka nejuka Tire pulai baru ngagai pengawa dagang iya ti lama, lalu iya deka nyundalka diri ngagai semua perintah di dunya tu.",
			"18": "<sup>18</sup> Duit ti ulih iya bedagang deka diserahka iya ngagai TUHAN. Iya enda nyimpan duit nya, tang orang ke nyembah TUHAN deka ngena duit nya bebelika pemakai enggau gari ti dipeguna sida."
		},
		"24": {
			"1": "<sup>1</sup> TUHAN deka ngerusak dunya, lalu ngasuh iya puang nadai orang nguan. Iya deka musil mua dunya, lalu ngachirka semua bansa ti diau dalam iya.",
			"2": "<sup>2</sup> Pengujung semua orang endang sebaka magang - bala imam, enggau orang mayuh, bala ulun enggau tuan sida, orang ke bebeli enggau orang ke bejual, orang ke nyali duit enggau orang ke nginjau duit, orang ke kaya enggau ke seranta.",
			"3": "<sup>3</sup> Dunya deka rusak lalu redak. TUHAN udah bejaku, lalu utai nya deka nyadi.",
			"4": "<sup>4</sup> Dunya deka rangkai lalu layu. Semua dunya deka lemi. Dunya enggau langit deka buruk.",
			"5": "<sup>5</sup> Orang mayuh udah ngamahka dunya laban sida udah ngelanggar adat Allah Taala, sereta mungkir ari sempekat ti meruan belama iya.",
			"6": "<sup>6</sup> Nya alai Allah Taala udah nyumpah dunya. Orang dunya tu deka merinsa ketegal utai ti udah dikereja sida. Orang ke agi idup deka majak mimit se-mimit.",
			"7": "<sup>7</sup> Pun anggur deka layu, lalu wain nyau nadai mayuh agi. Semua orang ke udah lantang suba, diatu nyau tusah ati,",
			"8": "<sup>8</sup> lalu belikan enggau dedumbak ti dikena ngelantangka ati, nyau nadai agi ditebah.",
			"9": "<sup>9</sup> Orang nadai agi gaga ati belagu ngirup wain. Orang nadai agi ngasaika penyamai wain.",
			"10": "<sup>10</sup> Di nengeri nya, semua utai nyau charut magang, lalu orang mayuh ngunchi diri dalam rumah diri empu ngiga pengelikun.",
			"11": "<sup>11</sup> Orang mayuh manjung ba sebelah jalai raya, laban wain nyau udah abis. Pengelantang udah abis belama iya, laban iya udah dibuai ari dunya.",
			"12": "<sup>12</sup> Nengeri nya nyau tembawai, lalu pintu iya udah runtuh.",
			"13": "<sup>13</sup> Tu meh utai ti deka nyadi ba genap bengkah bansa di serata dunya. Utai nya deka nyadi baka lebuh maya badu ngetau, lebuh semua buah kana udah disipat ari puchuk iya, lalu buah anggur ti pemadu dudi udah abis diketau.",
			"14": "<sup>14</sup> Orang ke agi idup deka belagu gaga ati. Sida ke di Barat deka nusui pasal pemesai kuasa TUHAN,",
			"15": "<sup>15</sup> lalu sida ke di Timur deka muji Iya. Orang ke diau ba sebelah menua ti ba tebing tasik deka muji TUHAN Allah Taala ke disembah orang Israel.",
			"16": "<sup>16</sup> Ari endur ti pemadu jauh di dunya tu, kitai deka ninga lagu kena muji Israel, bansa ti lurus. Tulah meh aku tu! Aku nyau majak kurus-sekurus! Orang ke nyual bansa majak bejualka bansa, lalu pengawa sida ke aum juak majak jai-sejai.",
			"17": "<sup>17</sup> Pendingka aku, semua kita! Utai ti balat ngenakut, lubang kebung, enggau panjuk mengkang ngipa kita.",
			"18": "<sup>18</sup> Barang sapa nguji ngerarika diri ari utai ti balat ngenakut, deka labuh ngagai lubang kebung, lalu barang sapa ulih ngerarika diri ari lubang kebung, deka disintak panjuk. Ujan ti bangat deka labuh ari langit, lalu pugu dunya deka beguyat.",
			"19": "<sup>19</sup> Tanah deka merekah belah lalu pechah.",
			"20": "<sup>20</sup> Dunya empu deka guir-guir baka orang ke mabuk, giau-giau baka langkau ti dipangkaka kabut. Dunya nyau berat laban dosa, lalu iya deka rebah lalu enda angkat agi.",
			"21": "<sup>21</sup> Maya deka datai alai TUHAN deka ngukum kuasa ti di atas, enggau bala pemerintah ti di dunya.",
			"22": "<sup>22</sup> Allah Taala deka ngempuruka bala raja baka orang jil dalam lubang kebung. Iya deka nutup sida dalam rumah jil nyentuk ngagai maya sida diukum.",
			"23": "<sup>23</sup> Bulan deka nyadi petang, lalu mata hari enda manchar agi, laban TUHAN ti Pemadu Bekuasa deka nyadi raja. Iya deka merintah di Jerusalem ba Bukit Sion, lalu bala tuai orang mayuh deka meda mulia Iya."
		},
		"25": {
			"1": "<sup>1</sup> TUHAN, Nuan endang Allah Taala aku. Aku deka ngemesaika Nuan lalu muji nama Nuan. Nuan udah ngereja utai ti amat nyelai. Nuan udah tetap ati bejalaika pelan ti digaga Nuan kelia.",
			"2": "<sup>2</sup> Nuan udah ngaga semua nengeri nyadi tembawai lalu udah ngerusak dinding kuta sida. Istana ti udah digaga bala munsuh kami nyau nadai agi belama iya.",
			"3": "<sup>3</sup> Orang ari bansa ti bekuasa deka muji Nuan. Orang ke diau dalam nengeri bansa orang ke jai deka nangika Nuan.",
			"4": "<sup>4</sup> Orang ke seranta enggau ti nadai daya, udah rari ngenduh ngagai Nuan lalu udah diau likun lebuh maya penusah nyadi. Nuan ngelindung sida ari kabut lalu ngelindung sida ari pengangat ti tau ngangus. Munsuh ti jai nyerang baka kabut lebuh musin chelap,",
			"5": "<sup>5</sup> baka kemarau di menua ti rangkai. Tang Nuan, TUHAN, udah ngasuh munsuh kami sunyi. Nuan madamka panjung orang ke mangah, baka mua hari ti ngasuh panas ti bisa nyadi chelap.",
			"6": "<sup>6</sup> Ba Bukit Sion TUHAN ti Pemadu Bekuasa deka nyendiaka pengerami makai besai ke semua bansa ti di dunya tu - pengerami makai besai alai pemakai ti pemadu berega enggau wain ti pemadu manah deka disediaka.",
			"7": "<sup>7</sup> Ditu TUHAN deka ngenyit muai ati ti tusah ari semua bansa.",
			"8": "<sup>8</sup> TUHAN ti Pemadu Tinggi deka ngerusak pemati belama iya! Iya deka ngendas ai mata ari mata semua orang, lalu muai pemalu ti udah ditatka bala nembiak Iya di serata dunya. TUHAN udah bejaku.",
			"9": "<sup>9</sup> Lebuh utai nya nyadi, genap iku orang deka nyebut, “Iya endang Allah Taala kitai! Kitai udah manggaika pengarap kitai ba Iya, lalu Iya udah nyelamatka kitai. Iya nya meh TUHAN! Kitai udah manggaika pengarap kitai ba Iya, lalu diatu kitai lantang sereta rami gaga, laban Iya udah nyelamatka kitai.”",
			"10": "<sup>10</sup> TUHAN deka nyaga Bukit Sion, tang orang Moap deka dilunjak, baka ke ngelunjak rumput ti rangkai ke dalam tai sapi.",
			"11": "<sup>11</sup> Sida deka ngunjurka jari sida baka ke nguji deka nyemerai, tang Allah Taala deka ngemaruhka sida, lalu jari sida deka lemi nadai daya agi.",
			"12": "<sup>12</sup> Iya deka ngerusak mayuh bengkah kuta di menua Moap enggau dinding sida ke tinggi, lalu ngeruntuhka sida nyadi amau."
		},
		"26": {
			"1": "<sup>1</sup> Hari deka datai alai orang mayuh deka nyanyi lagu tu di menua Judah: Nengeri kitai kering! Allah Taala empu ke nyaga dinding kuta iya!",
			"2": "<sup>2</sup> Tukangka pintu nengeri ngambika bansa ti tetap ati, tama, iya nya bansa ti ngereja utai ti ngena.",
			"3": "<sup>3</sup> Nuan, TUHAN, meri pemaik ti pemadu menyana ngagai orang ke ngembuan juluk ati ti tegap, sereta manggaika pengarap sida ba Nuan.",
			"4": "<sup>4</sup> Panggaika pengarap kitai ba TUHAN belama iya. Iya deka seruran nyaga kitai.",
			"5": "<sup>5</sup> Iya udah ngemaruhka orang ke sumbung. Iya udah ngerusak nengeri ti tegap ti alai sida diau, lalu ngeruntuhka dinding kuta iya nyadi amau.",
			"6": "<sup>6</sup> Orang ke kena tekan, bejalai ba atas nengeri nya diatu lalu ngelunjak iya.",
			"7": "<sup>7</sup> TUHAN, Nuan ngaluska jalai ti ditengah orang ke menyana. Jalai ti ditengah sida nya rata.",
			"8": "<sup>8</sup> Kami nitihka peneka Nuan, lalu manggaika pengadang kami ba Nuan. Semina Nuan siku aja ti dikinginka kami.",
			"9": "<sup>9</sup> Lebuh malam hari aku lelengauka Nuan enggau pengabis ati aku. Lebuh Nuan ngakim dunya enggau orang ke diau dalam iya ila, semua sida deka nemu utai ti dikumbai atur ti lurus.",
			"10": "<sup>10</sup> Taja pen Nuan nelap enggau orang ke jai, tang sida nadai kala belajar ngereja utai ti ngena. Indah di menua ti diuan orang ke lurus tu deh sida mengkang ngereja utai ti salah. Sida enggai ngaku pemesai kuasa Nuan.",
			"11": "<sup>11</sup> Bala munsuh Nuan enda nemu Nuan deka ngukum sida. TUHAN, asuh sida malu, lalu awakka sida merinsa. Awakka sida natka ukum ti udah disediaka Nuan ke sida. pandangka ngagai sida pemesai pengerindu Nuan ke nembiak Nuan.",
			"12": "<sup>12</sup> Nuan deka ngasuh kami nyadi kaya-raja, TUHAN. Semua utai ti ulih kami endang utai ti dikereja Nuan ke kami.",
			"13": "<sup>13</sup> TUHAN Allah Taala kami, kami udah diperintah orang bukai, tang semina Nuan siku aja ti TUHAN kami.",
			"14": "<sup>14</sup> Diatu sida udah mati, lalu enda idup agi. Semengat sida enda angkat agi, laban Nuan udah ngukum lalu ngerusak sida. Nadai orang agi ingatka sida.",
			"15": "<sup>15</sup> TUHAN, Nuan udah ngasuh bansa kami mansang, ngerembaika menua kami kia-kia, lalu utai tu udah mai basa ngagai Nuan.",
			"16": "<sup>16</sup> Nuan udah ngukum bala nembiak Nuan, TUHAN, lalu enggau ati ti tusah sida besampi ngagai Nuan.",
			"17": "<sup>17</sup> Nuan, TUHAN, udah ngasuh kami duie-duie nyabak, baka indu ke radai deka beranak.",
			"18": "<sup>18</sup> Kami ngeliat natka diri pedis, tang kami nadai ngadaka utai. Kami nadai bulih pemenang ke menua kami. Kami nadai bulih utai.",
			"19": "<sup>19</sup> Bala kami ke udah mati, deka idup baru! Bangkai sida deka idup baru. Semua sida ke tinduk dalam kubur deka dani lalu belagu gaga ati. Baka ambun ti bekebelik ngemasahka tanah, baka nya meh TUHAN deka ngidupka baru sida ke lama udah mati.",
			"20": "<sup>20</sup> Pulai ngagai rumah kita empu, kita ke nembiak aku, lalu tutup pintu kita. Belalai enda lama, nganti pengeringat Allah Taala badu.",
			"21": "<sup>21</sup> TUHAN benung datai ari endur Iya ti di serega, deka ngukum orang di dunya tu ketegal dosa sida. Pengawa ti belalai bebunuhka orang deka dipandangka, lalu tanah enda agi ngelalaika bangkai orang ke udah dibunuh."
		},
		"27": {
			"1": "<sup>1</sup> Ba hari nya TUHAN deka ngena pedang Iya ti tajam sereta bisa, munuh ikan ti besai, iya nya naga ti ngelingkang sereta ngelingkung, lalu munuh naga ti diau di tasik.",
			"2": "<sup>2</sup> Ba hari nya, TUHAN deka bejaku ngenang pasal pemanah kebun anggur Iya,",
			"3": "<sup>3</sup> “Aku ngintu iya lalu selalu manjah iya enggau ai. Aku nyaga iya siang malam, ngambika orang nadai ngerusak iya.",
			"4": "<sup>4</sup> Aku enda agi ringat ngagai kebun anggur nya. Enti sema duri enggau randau bisi dilaban, Aku deka nunu sida datai ke sida abis retung.",
			"5": "<sup>5</sup> Tang enti bala munsuh nembiak Aku minta aku ngelindung sida, awakka sida meh bebaik enggau Aku. Sigi amat, awakka sida bebaik enggau Aku.”",
			"6": "<sup>6</sup> Jemah ila orang Israel, bala peturun Jakop, deka beurat baka kayu, lalu sida deka bebungai lalu bekantuk. Dunya deka penuh laban buah sida.",
			"7": "<sup>7</sup> TUHAN nadai kala ngukum Israel ngemalat Iya ke ngukum bala munsuh sida, tauka munuh sida ngemayuh munsuh ti dibunuh Iya.",
			"8": "<sup>8</sup> TUHAN muai bala nembiak Iya ngagai menua bukai kena Iya ngukum sida. Iya nabanka sida ngena ribut ti jai ari timur.",
			"9": "<sup>9</sup> Tang dosa orang Israel deka diampun semina lebuh batu alta orang kapir udah diinsarka baka kapu, lalu alta alai nunu menyan, tauka tanda petara indu Aserah udah abis dirusak.",
			"10": "<sup>10</sup> Nengeri ti bekuta nyau nyadi tembawai. Nengeri nya nadai mensia baka menua puang. Iya udah nyadi padang rumput ke jelu sapi, endur alai sida belelak enggau ngulam.",
			"11": "<sup>11</sup> Dan kayu layu sereta patah, lalu sida ke indu ngumpul dan kayu nya nyadika kayu api. Laban bala nembiak TUHAN enda mereti, nya alai Iya ti udah nempa sida, enggai sinu ati ke sida, tauka kasihka sida.",
			"12": "<sup>12</sup> Ba hari nya, TUHAN deka ngempuruka bala nembiak Iya, siku-siku sekali, ari Eupratis nyentuk ngagai garis entara menua enggau menua Ejip, baka ke magi gandum ari ampa.",
			"13": "<sup>13</sup> Ba hari nya ila, siti terumpit deka disepu kena ngangauka semua orang Israel ti udah dibuai ngagai menua Asiria enggau menua Ejip ngambika sida pulai baru. Sida deka datai lalu nyembah TUHAN di Jerusalem, ba bukit Iya ti kudus."
		},
		"28": {
			"1": "<sup>1</sup> Tulah meh perintah menua Israel! Mulia ti dikemegahka iya nyau layu baka sengkilung bunga ti ba pala bala tuai ke mabuk. Pala sida bebau rengut laban minyak wangi, tang sida garing-garing mabuk.",
			"2": "<sup>2</sup> TUHAN udah ngasuh siku orang ke kering sereta bekuasa nyerang sida, orang ke deka datai baka ujan batu, baka ujan ti bangat, baka bah ti deras, ti deka ngampuhka menua.",
			"3": "<sup>3</sup> Penyumbung bala tuai bansa ke mabuk deka dilunjak.",
			"4": "<sup>4</sup> Mulia bala tuai ti sumbung nya, deka majak kurang-sekurang lalu lesap baka buah kana ti terubah, ti diambi lalu diempa lebuh sida mansau.",
			"5": "<sup>5</sup> Maya deka datai alai TUHAN ti Pemadu Bekuasa deka nyadi baka makota bungai ti bemulia, ke bala nembiak Iya ti agi idup.",
			"6": "<sup>6</sup> Iya deka meri ati ti lurus ngagai sida ke bekereja nyadi hakim, enggau pemerani ngagai sida ke nyaga pintu nengeri ari serang munsuh.",
			"7": "<sup>7</sup> Indah bala nabi enggau bala imam deh mabuk, datai ke sida nyau guir-guir bejalai. Sida udah bebendar ngirup wain enggau ai ti bisa, datai ke sida nyau charut runding sereta tesangkut. Sida nabi nya kelalu mabuk datai ke sida nyau enda nemu reti genera ti dikirumka Allah Taala, lalu bala imam kelalu mabuk datai ke sida nyau enda nemu ngatur pechara.",
			"8": "<sup>8</sup> Mija ti alai sida duduk nyau abis dibalut mutah. Nadai siti endur ba mija nya ti beresi.",
			"9": "<sup>9</sup> Sida mutap pasal aku. Ku sida, “Ngajar sapa iya nya ku iya? Sapa begunaka pesan iya? Pesan nya semina manah ke anak mit ke baru badu nusu!",
			"10": "<sup>10</sup> Iya nguji ngajar kitai urup beganti urup, ayat beganti ayat, pelajar beganti pelajar.”",
			"11": "<sup>11</sup> Enti kita enggai mendingka aku, Allah Taala deka ngena orang bansa bukai, ke bejaku ngena jaku ti nyelai, ngajar kita.",
			"12": "<sup>12</sup> TUHAN udah meri ngagai semua kita peluang belelak, enggau pengelantang diau, tang kita enggai mendingka Iya.",
			"13": "<sup>13</sup> Nya kebuah TUHAN deka ngajar kita urup beganti urup, ayat beganti ayat, pelajar beganti pelajar. Udah nya baru kita deka tesangkut tiap kali kita nyingkang. Kita deka bakal, disintak panjuk, lalu nyadi orang tangkap.",
			"14": "<sup>14</sup> Diatu kita tuai bansa ke merintah di Jerusalem ditu, pendingka utai ti disebut TUHAN.",
			"15": "<sup>15</sup> Kita temegah madahka diri udah ngaga sempekat enggau pemati, lalu udah besetuju enggau dunya pemati. Kita ngarapka penusah ti deka datai enda nuntung kita, laban kita ngarapka pemula enggau jaku tipu kita ulih nyaga kita likun.",
			"16": "<sup>16</sup> Nya alai tu utai ti disebut TUHAN ti Pemadu Tinggi, “Aku ngengkahka sigi batu pemun ti tetap sereta tegap di Sion. Dalam pemun nya Aku deka ngengkahka siti batu pemun ti tegap, ti udah ditulis enggau leka jaku tu, ‘Pengarap ti tegap sereta liat.’",
			"17": "<sup>17</sup> Pengelurus deka nyadika tali penyukat ke batu pemun nya, lalu pemetul ati deka nyadika tali kena ngabas penalam pengarap nya.” Ujan batu deka muai semua pemula ti dikarapka kita, lalu ai bah deka ngerusak pengelikun kita.",
			"18": "<sup>18</sup> Sempekat ti udah digaga kita enggau pemati deka dibuai, lalu utai ti udah dipesetujuka kita enggau dunya pemati, deka dibuai. Lebuh penusah ti besai datai, kita deka alah.",
			"19": "<sup>19</sup> Penusah nya deka nyerang kita enda ngetu-ngetu, pagi beganti pagi. Kita deka natka iya siang malam. Genap iti pesan ti baru ari Allah Taala, deka ngasuh kita takut baru!",
			"20": "<sup>20</sup> Kita nyadi baka orang ke dikenang dalam Jaku-dalam, ke nguji nindukka diri ba katil ti enda chukup alai ngunjurka diri, ngena pua ti enda chukup kena mungkur diri.",
			"21": "<sup>21</sup> TUHAN deka belaban baka ke dikereja Iya ba Bukit Perasim, enggau ba Emperan Gibeon, ngambika Iya ulih ngereja utai ti dikedekaka Iya, taja pen pengawa Iya nya baka ke nyelai. Iya deka nembuka pengawa Iya ti nyelai nya.",
			"22": "<sup>22</sup> Anang ngeleseka jaku tangkan ti diberi aku ngagai kita! Enti kita ketawa, mar agi ga kita deka ngerarika diri. Aku udah ninga pemutus penemu TUHAN ti Pemadu Bekuasa ti deka ngerusak semua menua tu.",
			"23": "<sup>23</sup> Pendingka utai ti disebut aku. Peratika utai ti dipadahka aku ngagai kita.",
			"24": "<sup>24</sup> Orang bumai enda seruran ngeradu tanah, lalu enda seruran nyendiaka tanah alai nanam utai.",
			"25": "<sup>25</sup> Lebuh sida udah nyendiaka tanah, sida nanam benih sayur baka dill enggau kumin. Sida nanam gandum enggau barli, lalu ba tisi umai, sida nanam utai bukai.",
			"26": "<sup>26</sup> Sida nemu jalai ngereja pengawa diri, laban Allah Taala udah ngajar sida.",
			"27": "<sup>27</sup> Sida nadai kala ngena pemalu ti berat ngulihka leka dill tauka leka kumin, tang sida ngena kayu ti lempung ti numbas pemesai.",
			"28": "<sup>28</sup> Lebuh sida nungku gandum, sida enda nungku gandum nya datai ke redak, lalu sida nemu chara nungku ngena kerita tarit ti dipejalaika sida ba atas gandum nya, tang enda ngeredakka leka gandum.",
			"29": "<sup>29</sup> Semua penemu-dalam datai ari TUHAN ti Pemadu Bekuasa. Pelan ti digaga Allah Taala endang ngena, lalu semua pelan nya endang mujur belama."
		},
		"29": {
			"1": "<sup>1</sup> Alta Allah Taala, nengeri Jerusalem empu, deka dirusak! Nengeri ti alai David nirika kem, deka dirusak! Awakka pengerami makai besai enggau gawai semina diintu setaun-dua da agi.",
			"2": "<sup>2</sup> Udah nya Allah Taala deka ngasuh penusah ti besai ninggang nengeri ti dikumbai “Alta Allah Taala.” Nyawa orang ke bekeduie nyabak deka didinga, lalu semua nengeri nya deka nyadi baka alta ti dibalut darah.",
			"3": "<sup>3</sup> Allah Taala deka nyerang nengeri nya, ngelikup sereta ngelulung iya.",
			"4": "<sup>4</sup> Jerusalem deka nyadi baka antu ti bebendar deka bejaku ari dalam tanah, ngena nyawa ti enda terang pansut ari amau.",
			"5": "<sup>5</sup> Jerusalem, semua orang kampar ke nyerang nuan, deka dikebuka baka amau, lalu bala soldadu sida ke balat ngenakut, deka dikebuka baka ampa. Ngenyit sereta enda diadang",
			"6": "<sup>6</sup> TUHAN ti Pemadu Bekuasa deka ngelepaska kita ngena kabut enggau tanah berenyang. Iya deka ngirumka kabut biaubalai enggau api ti mau.",
			"7": "<sup>7</sup> Udah nya semua bala soldadu ari semua bansa bukai ke nyerang nengeri alta Allah Taala, semua senyata enggau pekekas sida - semua utai - deka lesap baka mimpi, baka utai ti diperagam lebuh malam hari.",
			"8": "<sup>8</sup> Semua bansa ti begempuru deka nyerang Jerusalem, nyau baka orang ke lapar, ke bemimpi makai, tang dani lapar, tauka baka orang ke nyau deka mati aus, bemimpi ngirup, tang dani rangkai batang rekung.",
			"9": "<sup>9</sup> Pajakka pemeli kita! Awakka kita buta! Mabuk meh kita, taja pen kita nadai ngirup wain! Guir-guir meh kita, taja pen kita nadai ngirup setitik!",
			"10": "<sup>10</sup> TUHAN udah ngasuh kita ngantuk sedia deka tinduk jenak. Nabi patut nyadika mata orang mayuh, tang Allah Taala udah mampul mata sida.",
			"11": "<sup>11</sup> Reti semua genera ti benabi deka dilalaika ari kita. Genera nya deka nyadi baka gulung surat ti ditanggam ngena chop tambit. Enti kita mai utai nya ngagai orang ke nemu macha, lalu ngasuh iya macha utai nya ngagai kita, iya deka madahka diri enda ulih macha laban utai nya ditanggam ngena chop tambit.",
			"12": "<sup>12</sup> Enti kita meri utai nya ngagai orang ke enda nemu macha, lalu ngasuh iya macha utai nya ngagai kita, iya deka nyaut madahka diri enda nemu macha.",
			"13": "<sup>13</sup> Ku TUHAN bejaku, “Orang tu ngumbai diri nyembah Aku, tang jaku sida nadai reti, lalu ati sida jauh ari Aku. Agama sida semina atur enggau adat asal ti digaga mensia ti udah dikingatka sida dalam ati sida.",
			"14": "<sup>14</sup> Nya alai Aku deka ngasuh sida tegepang ngena penusah ti enda diadang, ti nyadi betangkan-tangkan. Sida ke bepenemu-dalam deka nyadi orang ke beli, lalu semua pemandai sida nadai guna magang.”",
			"15": "<sup>15</sup> Tulah meh orang ke nguji ngelalaika pelan diri ari TUHAN, ke ngereja pengawa sida ngena chara belalai, lalu ngumbai orang nadai ulih meda sida tauka nemu utai ti dikereja sida.",
			"16": "<sup>16</sup> Sida nunsangka semua utai. Ni ti beguna agi, orang ke ngaga periuk, tauka tanah liat? Kati utai ti udah ditempa kita ulih nyebut, “Ukai nuan ke nempa aku”? Tauka, kati iya ulih nyebut, “Nuan enda nemu utai ti dikereja diri”?",
			"17": "<sup>17</sup> Munyi ti disebut dalam jaku sempama: enda lama da agi utan tuai tu deka nyadi tanah umai, lalu tanah umai deka nyadi utan tuai baru.",
			"18": "<sup>18</sup> Ba hari nya, orang ke bengal ulih ninga bup dibacha enggau nyawa ti inggar, lalu orang ke buta, ti udah diau dalam petang, deka menchelakka mata sida, lalu meda.",
			"19": "<sup>19</sup> Orang ke seranta, ke baruh ati, deka sekali agi nemu pengelantang ti diberi TUHAN Allah Taala ke disembah orang Israel ti kudus.",
			"20": "<sup>20</sup> Nya meh pengujung orang ke nekanka pengidup orang bukai, sereta enda bebasaka Allah Taala. Genap iku orang ke bedosa deka dirusak.",
			"21": "<sup>21</sup> Allah Taala deka ngerusak sida ke bejaku jai pasal orang bukai, sida ke nagang orang ke jai diukum, enggau sida ke madahka utai ti bula kena sida nagang orang ke lurus bulih atur ti lurus.",
			"22": "<sup>22</sup> Nya alai diatu TUHAN Allah Taala ke disembah orang Israel ti udah ngelepaska Abraham ari penusah, nyebut, “Nembiak Aku, kita enda agi dipechat, lalu mua kita enda agi puchat laban pemalu.",
			"23": "<sup>23</sup> Lebuh kita meda bala anak mit ti deka diberi Aku ngagai kita, nya baru kita deka ngaku Aku tu Allah Taala ke disembah orang Israel ti kudus. Kita deka ngemesaika Aku, lalu nangika Aku.",
			"24": "<sup>24</sup> Orang ke beli deka belajar meretika utai, lalu sida ke selalu mut-mut, deka gaga ati diajar.”"
		},
		"30": {
			"1": "<sup>1</sup> TUHAN udah bejaku munyi tu: “Tulah meh orang ke megai perintah di menua Judah, laban sida angkat ngelaban Aku. Sida nitihka pelan ti ukai digaga Aku, lalu begagaka sempekat ti ngelaban peneka Aku, lalu nugungka dosa sida.",
			"2": "<sup>2</sup> Sida mansang ngagai menua Ejip minta tulung, lalu enda minta jaku lalau ari Aku. Sida ngasuh Ejip nyaga sida, nya alai sida manggaika pengarap sida ba raja menua Ejip.",
			"3": "<sup>3</sup> Tang raja nya nadai kuasa nulung sida, lalu pengawa orang Ejip ti nyaga sida deka mai penusah ti besai.",
			"4": "<sup>4</sup> Taja pen bala pengari bansa udah datai ba nengeri orang Ejip ke benama Zoan enggau Hanis,",
			"5": "<sup>5</sup> orang Judah deka nesal ati ke diri ti udah ngarapka bansa ti enda tau dikarapka, bansa ti udah ngelebuka sida, lebuh sida ngarapka diri bisi orang nulung.”",
			"6": "<sup>6</sup> Tu pesan Allah Taala pasal jelu ti diau di menua puang di selatan: “Bala pengari bansa bejalai nengah menua ti tau ngasuh bebadi, ti alai singa diau, sereta bisi ular ti bisa enggau naga ti terebai. Sida mai pemeri ti berega ngena keledai enggau jelu unta, ngagai bansa ti enda ulih nulung sida.",
			"7": "<sup>7</sup> Tulung ti diberi orang Ejip sigi nadai guna. Nya alai Aku udah ngumbai Ejip, ‘Naga Ti Enda Tau Nganu.’ ”",
			"8": "<sup>8</sup> Allah Taala ngasuh aku nuliska dalam siti bup gaya orang tu, kena ngingatka penyai sida belama iya.",
			"9": "<sup>9</sup> Sida seruran angkat ngelaban Allah Taala, seruran bula, seruran enggai mendingka ajar TUHAN.",
			"10": "<sup>10</sup> Sida nagang bala nabi bejaku. Ku sida, “Anang bejaku ngagai kami pasal utai ti ngena. Padahka ngagai kami utai ti deka didinga kami. Awakka kami majak nipu diri empu.",
			"11": "<sup>11</sup> Anang nekul kami; anang mempang jalai kami. Kami enggai ninga pasal Allah Taala kita ke kudus, ke disembah orang Israel.”",
			"12": "<sup>12</sup> Tang tu utai ti disebut Allah Taala ke disembah orang Israel ti kudus: “Kita nulak utai ti dipadahka Aku ngagai kita, lalu kita manggaika pengarap kita ba pengawa kita ke nekanka pengidup enggau nipu orang.",
			"13": "<sup>13</sup> Nya alai kita salah. Kita baka dinding ti tinggi, ti merekah ari atas ke baruh. Kita deka runtuh enggau ngenyit.",
			"14": "<sup>14</sup> Kita deka redak baka periuk tanah datai ke kerimpak iya nadai chukup besai kena ngumpul bara api, tauka kena ngauk ai ari tepayan.”",
			"15": "<sup>15</sup> Laban TUHAN ti Pemadu Tinggi, Allah Taala ke disembah orang Israel ti kudus udah bejaku: “Pulai baru ngagai Aku, lalu panggaika pengarap kita ba Aku. Nya baru kita deka kering sereta likun.” Tang kita enggai.",
			"16": "<sup>16</sup> Lalu kita bekira ngerarika diri ari munsuh kita ngena kuda ti laju. Kita endang patut rari! Kita ngumbai kuda kita chukup laju, tang munsuh ke begagaika kita laju agi ari nya!",
			"17": "<sup>17</sup> Seribu iku kita deka rari lebuh kita tepedaka siku munsuh, lalu lima iku munsuh chukup ngasuh semua kita rari. Nadai utai agi tinggal ari bala soldadu kita, kelimpah ari siti tiang menira ti ba tuchung bukit.",
			"18": "<sup>18</sup> Tang taja pia, TUHAN nganti maya Iya deka kasihka kita. Iya sedia deka kasihka kita, laban Iya endang seruran ngereja utai ti ngena. Beberekat meh orang ke manggaika pengarap sida ba TUHAN.",
			"19": "<sup>19</sup> Kita ti diau di Jerusalem enda agi nyabak ila. TUHAN endang kasih, lalu lebuh kita nyabak minta Iya nulung kita, Iya deka nyaut kita.",
			"20": "<sup>20</sup> TUHAN deka ngasuh kita ngasaika pemerinsa, tang Iya Empu deka bisi dia ngajar kita, lalu kita enda ibuh begigaka Iya agi.",
			"21": "<sup>21</sup> Enti kita limpang ke kanan tauka ke kiba, kita deka ninga munyi nyawa Iya bejaku ari belakang kita, “Tu jalai. Titi jalai tu.”",
			"22": "<sup>22</sup> Kita deka mai engkeramba kita ke disampak enggau pirak, enggau engkeramba kita ke disampak enggau emas, lalu kita deka muai sida baka ke muai utai ti kamah, lalu manjung, “Rari kita ari aku!”",
			"23": "<sup>23</sup> Genap kali kita nanam utai, TUHAN deka ngasuh hari ujan ngambika utai nya tumbuh, lalu Iya deka ngasuh kita bulih ngetau, lalu kita deka mayuh rumput ke jelu tupi kita.",
			"24": "<sup>24</sup> Jelu sapi ti lelaki, enggau keledai ti ngeradu tanah umai kita, deka makai pemakai ti pemadu manah.",
			"25": "<sup>25</sup> Ba hari nya, lebuh kuta munsuh kita alah, lalu bala sida dibunuh, ai deka rarat ari genap igi bukit enggau munggu baka sungai.",
			"26": "<sup>26</sup> Bulan deka manchar terang baka mata hari, lalu mata hari deka tujuh kali terang agi ari selama, baka penerang tujuh hari dipegulaika. Semua utai tu deka nyadi lebuh TUHAN malut lalu ngeraika telih ti udah dikena Iya ngemakalka bala nembiak Iya.",
			"27": "<sup>27</sup> Kuasa enggau mulia TUHAN ulih dipeda ari jauh. Api enggau asap mandangka pengeringat TUHAN. TUHAN bejaku, lalu leka jaku Iya ngangus baka api.",
			"28": "<sup>28</sup> Iya ngasuh ribut muput di mua Iya baka ai bah ti nabanka semua utai. Ribut nya ngerusak semua bansa, lalu ngemuntanka semua pelan sida ke jai.",
			"29": "<sup>29</sup> Tang kita ke nembiak Allah Taala, deka lantang ati sereta belagu baka ke dikereja kita lebuh malam gawai ti kudus. Kita deka gaga ati baka orang ke bejalai nitihka rentak munyi kesuling, lebuh kita mansang ngagai Rumah TUHAN ti penyaga orang Israel.",
			"30": "<sup>30</sup> TUHAN deka ngasuh genap iku orang ninga munyi nyawa Iya, sereta ngasaika pengeringat Iya. Api, kabut, ujan batu, enggau ujan ti bangat deka nyadi.",
			"31": "<sup>31</sup> Orang Asiria deka balat takut lebuh sida ninga munyi nyawa TUHAN, lalu ngasaika kuasa ukum Iya.",
			"32": "<sup>32</sup> Lebuh TUHAN enda ngetu-ngetu malu sida, bala nembiak Iya deka nitihka munyi rentak palu nya ngena dedumbak enggau belikan. Allah Taala empu deka ngelaban orang Asiria.",
			"33": "<sup>33</sup> Dulu kelia siti endur udah disediaka, alai api ti mau deka nunu raja menua Asiria. Endur nya amat dalam sereta besai, penuh laban kayu api. TUHAN deka ngesuhka entali api kena Iya nyelup tugung kayu nya."
		},
		"31": {
			"1": "<sup>1</sup> Tulah meh orang ke minta diri ditulung orang Ejip! Sida manggaika diri ba kuasa bala soldadu orang Ejip - kuda, kerita perang, enggau bala soldadu. Tang sida enda manggaika diri ba TUHAN Allah Taala ti kudus ke disembah orang Israel, tauka minta Iya nulung sida.",
			"2": "<sup>2</sup> TUHAN nemu utai ti dikereja Diri! Iya ngasuh penusah ti besai nyadi. Iya ngamatka jaku emba Iya ti deka ngukum orang ke jai, sama enggau orang ke nyaga sida.",
			"3": "<sup>3</sup> Orang Ejip ukai petara. Sida semina mensia aja. Kuda sida lemi. Lebuh TUHAN gawa, bansa ti kering deka alah, lalu bansa ti lemi ti ditulung sida, deka alah. Sida deka sama dirusak.",
			"4": "<sup>4</sup> Ku TUHAN bejaku ngagai aku, “Baka ni pen pemendar pengibun bedus merakka nyawa sereta manjung, enda meh sida ulih muru singa ari jelu ti udah dibunuh iya. Baka nya meh Aku. Nadai utai ulih nagang Aku, TUHAN ti Pemadu Bekuasa, nyaga Bukit Sion.",
			"5": "<sup>5</sup> Baka burung ti terebai ari atas tansang nyaga anak iya, baka nya meh Aku TUHAN ti Pemadu Bekuasa, deka ngelindung Jerusalem, lalu nyaga iya.”",
			"6": "<sup>6</sup> Ku Allah Taala bejaku, “Orang Israel, kita udah bedosa ngelaban Aku, lalu nyakal Aku. Tang diatu, pulai meh kita baru ngagai Aku!",
			"7": "<sup>7</sup> Maya deka datai alai semua kita deka muai engkeramba ti digaga kita ari pirak enggau emas.",
			"8": "<sup>8</sup> Asiria deka dirusak lebuh maya beperang, tang ukai laban kuasa mensia. Orang Asiria deka rari ari perang nya, lalu sida ke bujang deka digaga nyadi ulun.",
			"9": "<sup>9</sup> Raja sida deka rari laban balat takut, lalu bala pemesai deka panik lalu ninggalka menira perang sida.” TUHAN udah bejaku - TUHAN ti disembah di Jerusalem sereta bempu api ti menyadi kena nunu piring dia."
		},
		"32": {
			"1": "<sup>1</sup> Jemah ila siku raja deka merintah enggau ati ti rentang, lalu bala tuai bansa deka megai perintah ngena atur ti lurus.",
			"2": "<sup>2</sup> Genap iku sida deka baka dunju ti alai orang ngenduhka diri ari ribut, enggau endur alai belalai ari kabut. Sida deka baka sungai ti rarat di menua puang, baka ayuk batu ti besai di menua ti ngalan nadai kayu.",
			"3": "<sup>3</sup> Mata enggau pending sida deka tebuka lalu sida deka nemu utai ti dipeguna orang mayuh.",
			"4": "<sup>4</sup> Sida ke enda liat ati, deka liat ati, lalu sida ke bejaku kat-kat deka bejaku enggau terang.",
			"5": "<sup>5</sup> Nadai orang deka ngumbai orang ke beli patut dibasa, tauka ngumbai orang ke jai ngembuan ati ti betul.",
			"6": "<sup>6</sup> Orang ke beli bejaku mapap, lalu iya berundingka penyai ti deka dikereja iya. Utai ti dikereja iya, enggau utai ti disebut iya, endang mechat TUHAN, lalu iya nadai kala meri pemakai ngagai orang ke lapar, tauka meri utai diirup ngagai orang ke aus.",
			"7": "<sup>7</sup> Orang ke beli endang jai, lalu iya ngereja penyai. Iya bepekat deka ngerusak orang ke seranta ngena pemula, lalu nagang sida bulih hak sida.",
			"8": "<sup>8</sup> Tang orang ke tau dibasa, ngereja utai enggau ati ti betul, lalu bediri tegap ngeringka utai ti ngena.",
			"9": "<sup>9</sup> Kita indu ke diau lantang, ti nadai pengirau, pendingka utai ti disebut aku.",
			"10": "<sup>10</sup> Kita nyangka puas ati diatu, tang ba urung maya tu taun baru tu ila, kita deka tusah ati laban kita nadai buah anggur digumpul.",
			"11": "<sup>11</sup> Kita udah nyamai diau, nadai pengirau, tang diatu kita deka getar-getar takut! Buka gari kita, lalu tanchangka gari kain ba punggung kita.",
			"12": "<sup>12</sup> Pandam dada kita kena ngayanka kita tusah ati, laban tanah umai kita ke ami, enggau kebun anggur kita udah dirusak,",
			"13": "<sup>13</sup> lalu madang duri enggau unak tumbuh ba tanah bala nembiak Aku. Nyabak meh kita ke semua rumah ti udah alai orang lantang diau, enggau nengeri ti udah richah.",
			"14": "<sup>14</sup> Indah istana deh deka ditinggalka, lalu indu nengeri nadai orang nguan. Rumah enggau kuta ti nyaga sida deka nyadi tembawai belama iya. Keledai kampung deka bejalai segau-segau dia, lalu jelu bedus deka ngulam dia.",
			"15": "<sup>15</sup> Tang Allah Taala deka sekali agi ngirumka Roh Iya ngagai kitai. Menua ti kusi deka nyadi ami baru, lalu umai deka mansutka mayuh asil.",
			"16": "<sup>16</sup> Di semua endur dalam menua nya, pengelurus enggau atur ti lurus deka dipejalaika.",
			"17": "<sup>17</sup> Menua deka ngasaika pemaik enggau pengelikun belama iya laban genap iku orang deka ngereja utai ti ngena.",
			"18": "<sup>18</sup> Bala nembiak TUHAN nadai agi pengirau, lalu rumah sida bisi pemaik enggau pengelikun. (",
			"19": "<sup>19</sup> Tang ujan batu deka labuh ninggang utan, lalu nengeri deka runtuh.)",
			"20": "<sup>20</sup> Naka meh pengelantang semua orang ke mayuh ai kena manjah utai ti ditanam, enggau padang rumput alai keledai enggau sapi tau diau likun."
		},
		"33": {
			"1": "<sup>1</sup> Tulah meh bala munsuh kitai! Sida udah ngerumpak lalu nipu bansa diri, taja pen orang nadai udah ngerumpak tauka nipu sida. Tang peluang alai sida ngerumpak enggau nipu deka abis, lalu sida empu deka ditipu sereta dirumpak.",
			"2": "<sup>2</sup> TUHAN, kasihka kami. Kami udah manggaika pengandal ati kami ba Nuan. Jaga meh kami siang malam, lalu selamatka kami lebuh maya tusah.",
			"3": "<sup>3</sup> Lebuh Nuan beperang ngarika kami, semua bansa deka rari ninga munyi perang nyadi.",
			"4": "<sup>4</sup> Reta tengkira sida dirampas lalu ditabanka nyadi perapasan.",
			"5": "<sup>5</sup> Naka meh pemesai kuasa TUHAN! Iya merintah semua utai. Iya deka nirika atur ti lurus enggau ati ti rentang di Jerusalem",
			"6": "<sup>6</sup> lalu meri pemaik ngagai orang Israel. Iya endang seruran nyaga nembiak Iya, lalu meri sida pemintar, enggau penemu. Pesaka sida ke pemadu besai nya ati ti nangika TUHAN.",
			"7": "<sup>7</sup> Orang ke berani, ngangau minta tulung. Bala pengari bansa ke nguji ngiga pemaik, nyau bekeduie nyabak.",
			"8": "<sup>8</sup> Jalai raya balat mai penusah, datai ke orang nyau nadai agi berani nengah sida. Orang mungkir ari sempekat enggau semaya. Orang nyau nadai bebasaka pangan diri agi.",
			"9": "<sup>9</sup> Menua nadai dipumai agi sereta nadai orang nguan. Utan di menua Lebanon udah layu. Emperan Saron ti ami, nyau baka menua puang, lalu daun kayu ruruh di Basan enggau ba Bukit Karmel.",
			"10": "<sup>10</sup> Ku TUHAN bejaku ngagai mayuh bengkah bansa, “Diatu Aku deka ngereja utai siti. Aku deka ngayanka pemesai kuasa Aku.",
			"11": "<sup>11</sup> Kita ngaga pelan ti nadai guna, lalu semua utai ti dikereja kita nadai guna magang. Roh Aku deka mau baka api lalu ngerusak kita.",
			"12": "<sup>12</sup> Kita deka nyadi baka batu ti ditunu nyadi kapu, baka duri ti ditunu nyadi amau.",
			"13": "<sup>13</sup> Awakka semua orang ke semak enggau ke jauh, ninga pasal utai ti udah dikereja Aku, lalu ngaku pemesai kuasa Aku.”",
			"14": "<sup>14</sup> Orang ke bedosa ke diau di Sion getar-getar takut. Ku sida, “Ukum ti diletak TUHAN nya baka api ti menyadi belama iya. Kati kitai ulih idup natka api ti baka nya?”",
			"15": "<sup>15</sup> Kita ulih idup enti kita nyebut lalu ngereja utai ti ngena. Anang ngelakar orang ke seranta ngena kuasa kita, lalu anang makai suap. Anang begulai enggau orang ke bekira deka bebunuhka orang, tauka ngereja penyai ti bukai.",
			"16": "<sup>16</sup> Nya baru kita deka diau likun. Kita deka diau likun baka ke diau dalam kuta ti tegap. Kita deka bisi pemakai, enggau utai diirup.",
			"17": "<sup>17</sup> Kita deka, sekali agi, meda siku raja ti temegah merintah siti menua ti ngerembai kia-kia.",
			"18": "<sup>18</sup> Penakut kita ke orang pengumpul chukai ke datai ari menua bukai, enggau orang ke pematau suba, semina disimpan dalam pengingat kita aja.",
			"19": "<sup>19</sup> Kita enda agi meda orang bansa bukai sumbung, ke bejaku ngena jaku ti enda ditemu kita.",
			"20": "<sup>20</sup> Peda nengeri Sion, nengeri ti alai kitai ngintu gawai pengarap kitai. Peda nengeri Jerusalem! Iya deka nyadi endur ti likun alai diau! Iya deka nyadi baka langkau kain ti enda kala dipindahka, ti bisi tiang bantil ti nadai kala dichabut, lalu tali bantil ti nadai kala putus.",
			"21": "<sup>21</sup> TUHAN deka ngayanka mulia Iya ngagai kitai. Kitai deka diau ba tebing sungai ti besai, enggau sungai ti mit, tang kapal munsuh enda ulih belayar ba sungai nya.",
			"22": "<sup>22</sup> Semua tali layar ba kapal nya enda ulih dikena. Layar enda ulih dikerembaika! Kitai deka ngerampas semua pengaya bala soldadu munsuh, lalu pengaya nya mayuh datai ke orang ke kait-kupit bisi diberi ungkup ari utai nya. TUHAN Empu deka nyadi raja kitai. Iya deka merintah sereta nyaga kitai.",
			"24": "<sup>24</sup> Nadai orang ke diau dalam menua kitai deka mutap madahka diri sakit, lalu semua dosa deka diampun magang."
		},
		"34": {
			"1": "<sup>1</sup> Datai kitu meh semua bansa! Begempuru lalu mending. Awakka dunya, enggau semua orang ke diau di dunya, datai kitu lalu mending.",
			"2": "<sup>2</sup> TUHAN ringat ngagai semua bansa, enggau ngagai semua bala soldadu sida. Iya udah ngukum lalu ngerusak sida.",
			"3": "<sup>3</sup> Bangkai sida enda dikuburka tang deka garing-garing bebau but, lalu bukit deka mirah laban darah.",
			"4": "<sup>4</sup> Mata hari, bulan enggau bintang deka pechah nyadi amau. Langit deka lesap baka surat ti digulung, lalu bintang deka labuh baka daun anggur tauka daun kana ti ruruh.",
			"5": "<sup>5</sup> TUHAN udah nyendiaka pedang Iya di serega, lalu diatu pedang nya deka mantap Edom, orang ke udah diukum ngambika sida dirusak.",
			"6": "<sup>6</sup> Pedang TUHAN deka dibalut darah enggau lemak, baka darah enggau lemak anak bedus enggau kambin ti diberi nyadika piring. TUHAN deka ngenjuk piring tu ba nengeri Bosrah. Iya deka ngasuh mayuh orang dibunuh di menua Edom.",
			"7": "<sup>7</sup> Orang mayuh deka mati baka sapi kampung, enggau sapi ti lelaki ti agi biak, lalu dunya deka mirah laban darah, sereta dibalut lemak.",
			"8": "<sup>8</sup> Tu meh maya TUHAN deka ngelepaska Sion lalu malas bala munsuh iya.",
			"9": "<sup>9</sup> Sungai di menua Edom deka bebali nyadi tar, lalu tanah dia deka bebali nyadi merirang. Semua menua nya deka diempa api baka tar.",
			"10": "<sup>10</sup> Iya deka diempa api siang malam, lalu asap deka pansut ari iya belama iya. Menua nya deka nyadi kusi belama iya, lalu nadai agi orang deka bejalai nengah menua nya.",
			"11": "<sup>11</sup> Burung puk enggau burung kak deka nguan menua nya. TUHAN deka sekali agi ngaga menua nya nyadi menua ti ngalan nadai utai tumbuh, baka lebuh maya Iya ke apin ngaga dunya kelia.",
			"12": "<sup>12</sup> Raja nadai megai perintah di menua nya, lalu bala tuai pen nadai mega agi.",
			"13": "<sup>13</sup> Duri enggau tekurak deka tumbuh ba semua istana enggau semua nengeri ti bekuta, lalu jelu pasun enggau burung puk deka nguan endur nya.",
			"14": "<sup>14</sup> Jelu babas deka bekesegau bejalai ba menua nya, lalu bala antu deka bekangauka pangan diri. Antu malam deka datai kia ngiga endur alai belelak.",
			"15": "<sup>15</sup> Burung puk deka ngaga tansang sida dia, betelu, meram telu, lalu ngintu anak sida dia. Burung ti bepakaika bangkai, deka begelumu dia betangkan-tangkan.",
			"16": "<sup>16</sup> Giga dalam bup TUHAN nama semua utai ti idup ti udah ditulis, lalu bacha utai ti disebut dia. Nadai siku utai ti idup nya deka lenyau tauka nadai sulu, laban TUHAN Empu udah ngasuh utai nya nyadi baka nya. TUHAN Empu deka ngasuh sida diau begulai.",
			"17": "<sup>17</sup> TUHAN deka magi menua nya ngagai sida, lalu meri ungkup ngagai sida siku-siku. Sida deka diau di menua nya belama iya, lalu menua nya deka diempu sida belama iya."
		},
		"35": {
			"1": "<sup>1</sup> Menua puang deka rami gaga, lalu bungai deka tumbuh di menua ti kusi.",
			"2": "<sup>2</sup> Menua puang deka belagu lalu manjung gaga ati. Menua puang nya deka manah dipeda baka Bukit Lebanon lalu deka nyadi ami baka padang ti di Karmel enggau di Saron. Genap iku orang deka meda mulia TUHAN, meda pemesai enggau kuasa Iya.",
			"3": "<sup>3</sup> Keringka jari ti lelak enggau patung ti lemi sereta begetar.",
			"4": "<sup>4</sup> Sebut ngagai semua orang ke lemi semengat, “Kita enda tau enda kering, lalu enda tau takut! Allah Taala deka datai ngelepaska kita, lalu ngukum bala munsuh kita.”",
			"5": "<sup>5</sup> Orang ke buta ulih meda, lalu orang ke bengal ulih ninga.",
			"6": "<sup>6</sup> Orang ke enda ulih bejalai, deka merejuk lalu betanda, lalu orang ke bisu, deka manjung gaga ati. Ai sungai deka rarat nengah menua puang.",
			"7": "<sup>7</sup> Pasir ti angat deka nyadi danau, lalu tanah ti rangkai deka penuh laban mata ai. Ba endur ti udah alai jelu pasun diau, purun enggau papairus deka tumbuh.",
			"8": "<sup>8</sup> Jalai raya ti dikumbai “Jalai Raya Ngagai Pengudus,” deka digaga dia. Nadai orang ke bedosa deka bejalai nengah jalai nya. Nadai orang ke beli deka nesatka orang ke niti jalai nya.",
			"9": "<sup>9</sup> Singa nadai ba endur nya. Nadai siku jelu ti mangah deka nengah jalai nya. Orang ke udah dilepaska TUHAN deka pulai baru ngagai rumah diri nengah jalai nya.",
			"10": "<sup>10</sup> Sida deka datai di Jerusalem enggau ati ti gaga belagu sereta manjung gaga ati. Sida deka lantang belama iya, lepas belama iya ari ati ti sinu enggau ati ti tusah."
		},
		"36": {
			"1": "<sup>1</sup> Dalam taun ti keempat belas Hesekiah nyadi raja menua Judah, Senakerip, raja menua Asiria, nyerang lalu ngalahka mayuh bengkah nengeri ti bekuta di menua Judah.",
			"2": "<sup>2</sup> Udah nya iya ngasuh tuai pemesai iya mansang ari Lakis ngagai Jerusalem, mai bala soldadu, mejalka Raja Hesekiah nunduk. Pemesai nya bediri ba endur alai orang ke ngaga kain, ba tebing parit ti mai ai ari letung ti di atas.",
			"3": "<sup>3</sup> Tiga iku orang Judah pansut betemu enggau iya. Sida tiga nya pemesai ke ngemataka istana, Eliakim anak Hilkiah; kerani kot, Sebna; enggau Joah anak Asap ti nyadi tukang tulis raja.",
			"4": "<sup>4</sup> Pemesai orang Asiria nya madahka raja nya keran deka nemu kebuah Raja Hesekiah kempang ati baka nya.",
			"5": "<sup>5</sup> Ku pemesai orang Asiria nya bejaku, “Kati kita ngumbai leka jaku ulih nganti pengelandik enggau pengering beperang? Dalam runding kita, sapa deka nulung kita angkat ngelaban Asiria?",
			"6": "<sup>6</sup> Kita ngarapka Ejip nulung kita, baka orang ke betungkat ngena buluh ti patah, ti deka ngachuk jari iya. Nya meh gaya raja menua Ejip lebuh orang ngarapka iya.”",
			"7": "<sup>7</sup> Ku pemesai orang Asiria nya nampung jaku iya, “Tauka, kita madahka diri deka ngarapka TUHAN Allah Taala kita? Indah Hesekiah empu deh udah ngerusak berapa buah rumah sembiang TUHAN enggau alta lebuh iya ngasuh orang Judah enggau orang di Jerusalem nyembah TUHAN ba siti alta aja.",
			"8": "<sup>8</sup> Aku deka betawar enggau kita dalam nama raja. Aku deka meri kita dua ribu iku kuda, enti kita bisi tetemuka orang ke ngemayuh nya nepan sida.",
			"9": "<sup>9</sup> Indah pemesai Asiria ke pemadu baruh pangkat deh enda ulih dilaban kita. Nya alai nama kebuah kita ngarapka orang Ejip deka ngirumka kerita perang enggau bala soldadu ti nepan kuda ngagai kita?",
			"10": "<sup>10</sup> Kati kita ngumbai TUHAN nadai nulung aku nyerang lalu ngerusak menua kita? TUHAN Empu ke ngasuh aku nyerang lalu ngerusak menua kita.”",
			"11": "<sup>11</sup> Udah nya Eliakim, Sebna, enggau Joah lalu bejaku enggau pemesai nya, “Bejaku ngena jaku bansa Aram enggau kami. Kami meretika jaku nya. Anang bejaku ngena jaku Hebrew. Semua orang ke ba dinding kuta mending magang.”",
			"12": "<sup>12</sup> Ku pemesai nya nyaut, “Kati kita ngumbai raja ngasuh aku bejaku semina enggau kita sereta enggau raja kita aja? Ukai, aku mega bejaku enggau orang mayuh ke duduk ba atas dinding kuta, ti deka makai tai lalu ngirup ai kemi diri, baka kita empu ila.”",
			"13": "<sup>13</sup> Udah nya pemesai nya bediri, lalu bejaku enggau nyawa ti inggar ngena jaku Hebrew, “Pendingka utai ti dipadahka raja menua Asiria ngagai kita.",
			"14": "<sup>14</sup> Iya meri kita jaku tangkan, enda ngasuh kita nejuka Hesekiah ngelakar kita. Hesekiah enda ulih ngelepaska kita.",
			"15": "<sup>15</sup> Lalu anang nejuka iya mujuk kita ngarapka TUHAN. Anang ngumbai TUHAN deka ngelepaska kita, lalu nagang soldadu orang Asiria ngalahka nengeri kita.",
			"16": "<sup>16</sup> Anang mendingka Hesekiah! Raja besai menua Asiria ngasuh kita pansut ari nengeri, lalu nunduk. Semua kita deka dikemendarka makai buah anggur enggau buah ara kita empu, lalu ngirup ai ari telaga kita empu,",
			"17": "<sup>17</sup> nyentuk ngagai maya raja ngentapka kita ba siti menua ti sebaka enggau menua kita empu, ti bisi kebun anggur alai kita bulih wain, lalu bisi gandum kena kita begagaka roti.",
			"18": "<sup>18</sup> Anang nejuka Hesekiah ngelakar kita ngasuh kita ngumbai TUHAN deka ngelepaska kita. Kati petara orang bansa bukai bisi udah kala ngelepaska bansa sida ari jari raja menua Asiria?",
			"19": "<sup>19</sup> Dini alai bala petara nya diatu, petara orang Hamat enggau Arpat? Dini alai bala petara orang Sepabaim? Kati orang bisi udah ngelepaska Samaria?",
			"20": "<sup>20</sup> Kemaya bala petara semua menua nya udah bisi kala ngelepaska menua sida ari jari raja? Nya alai nama kebuah kita ngumbai TUHAN ulih ngelepaska Jerusalem?”",
			"21": "<sup>21</sup> Nitihka atur Raja Hesekiah, orang mayuh lalu enda bemunyi. Sida nadai bejaku seleka.",
			"22": "<sup>22</sup> Udah nya Eliakim, Sebna, enggau Joah lalu nyarikka gari diri, lalu mansang madahka ngagai raja utai ti udah disebut pemesai orang Asiria nya."
		},
		"37": {
			"1": "<sup>1</sup> Lebuh Raja Hesekiah ninga utai ti dipadahka sida tiga, iya lalu nyarikka gari diri, ngerasukka kain guni, lalu mansang ngagai Rumah Sembiang.",
			"2": "<sup>2</sup> Iya lalu ngasuh Eliakim, pemesai ke ngemataka istana, Sebna, ti nyadi kerani kot, enggau bala imam ke tuai agi umur betemu enggau Isaiah anak Amos. Sida tu mega begari ngena kain guni.",
			"3": "<sup>3</sup> Tu pesan ti diasuh Raja Hesekiah padahka sida ngagai Isaiah: “Sehari tu kitai merinsa. Kitai benung diukum lalu dipechat. Kitai tu baka indu ke radai deka beranak, tang kelalu lemi beranak.",
			"4": "<sup>4</sup> Raja besai menua Asiria udah ngirumka tuai pemesai iya ngasuh iya mechat Allah Taala ti idup. Awakka TUHAN Allah Taala nuan ninga jaku pechat nya, lalu ngukum sida ke mechat Iya. Nya alai, besampi ngagai Allah Taala ke bala kitai ti agi idup.”",
			"5": "<sup>5</sup> Lebuh Isaiah nerima pesan nya ari Raja Hesekiah,",
			"6": "<sup>6</sup> iya lalu ngirumka saut iya: “TUHAN enda ngasuh nuan nejuka orang Asiria ngemba nuan ngumbai TUHAN enda ulih ngelepaska nuan.",
			"7": "<sup>7</sup> TUHAN deka ngasuh raja menua Asiria nya ninga berita ngapa, ti deka ngujungka iya pulai ngagai menua iya empu, lalu TUHAN deka ngasuh orang munuh iya dia.”",
			"8": "<sup>8</sup> Lebuh pemesai orang Asiria nya ninga raja udah angkat ari Lakis, benung nyerang nengeri Libnah ti enda jauh ari Lakis, iya lalu mansang ngagai nengeri Libnah, deka betanya ngagai raja.",
			"9": "<sup>9</sup> Berita lalu bisi diterima bala orang Asiria ti madahka soldadu orang Ejip, diuluka Raja Tirhakah menua Etiopia, benung mansang nyerang sida. Lebuh raja menua Asiria ninga nya, iya lalu ngirumka siti surat ngagai Raja Hesekiah",
			"10": "<sup>10</sup> menua Judah, munyi tu: “Petara ti dikarapka nuan udah madahka nuan enda alah laban aku. Tang anang nejuka diri ditipu nya.",
			"11": "<sup>11</sup> Nuan udah ninga pasal utai ti dikereja raja menua Asiria ngagai semua menua ti deka dirusak iya. Kati nuan ngumbai diri ulih nyeliahka nya?",
			"12": "<sup>12</sup> Aki ini aku udah ngerusak nengeri Gosan, Haran, enggau Resep, lalu munuh orang Beteden ti diau di Telasar, lalu nadai siku ari bala petara sida udah ulih ngelepaska sida.",
			"13": "<sup>13</sup> Dini alai raja nengeri Hamat, Arpat, Sepabaim, Hena enggau Iwah diatu?”",
			"14": "<sup>14</sup> Raja Hesekiah nyengkau surat nya ari bala seruan nya, lalu macha. Udah nya iya lalu mansang ngagai Rumah Sembiang, ngengkahka surat nya dia di mua TUHAN,",
			"15": "<sup>15</sup> lalu besampi",
			"16": "<sup>16</sup> “TUHAN ti Pemadu Bekuasa, ti Allah Taala ke disembah orang Israel, ke duduk ari atas melikat cherub ti besayap, semina Nuan siku aja ti Allah Taala, ke merintah semua bansa di dunya tu. Nuan udah ngaga dunya enggau langit.",
			"17": "<sup>17</sup> Nya alai, TUHAN, dingaka kami lalu peda utai ti nyadi ba kami. Dingaka Senakerip mechat Nuan, Allah Taala ti idup.",
			"18": "<sup>18</sup> Semua kami nemu, TUHAN, mayuh raja menua Asiria udah ngerusak mayuh bengkah bansa datai ke semua menua sida nya nyau nadai agi orang nguan.",
			"19": "<sup>19</sup> Sida udah nunu bala petara bansa bukai nya - ti sigi ukai petara, tang semina engkeramba aja ti digaga ari kayu enggau ari batu, ulih jari mensia.",
			"20": "<sup>20</sup> Nya alai, TUHAN Allah Taala kami, lepaska kami ari orang Asiria, ngambika semua bansa di dunya tu nemu Nuan siku aja ti Allah Taala.”",
			"21": "<sup>21</sup> Udah nya Isaiah ngirumka pesan ngagai Raja Hesekiah, madahka saut TUHAN ngagai sampi iya.",
			"22": "<sup>22</sup> Ku TUHAN, “Nengeri Jerusalem ketawaka nuan, Senakerip, lalu ngeleseka nuan.",
			"23": "<sup>23</sup> Dalam penemu nuan, sapa ti udah dipechat sereta dikeleseka nuan? Nuan udah enda bebasaka Aku, Allah Taala ke disembah orang Israel ti kudus.",
			"24": "<sup>24</sup> Nuan udah ngasuh bala seruan nuan temegah bejaku ngagai Aku, madahka nuan udah ngalahka bukit ti pemadu tinggi di Lebanon ngena semua kerita perang nuan. Nuan udah temegah madahka diri udah nebang kayu sidar ti pemadu tinggi, enggau kayu saipris ti pemadu manah, lalu udah datai ba endur ti pemadu jauh dalam utan.",
			"25": "<sup>25</sup> Nuan udah temegah madahka diri udah numbak telaga lalu ngirup ai di menua orang, lalu kaki bala soldadu nuan udah ngelunjak Sungai Nile datai ke sungai nya rangkai.",
			"26": "<sup>26</sup> “Kati nuan nadai kala ninga Aku endang lama udah merambu semua utai tu? Diatu Aku udah bejalaika pelan nya. Aku udah meri ngagai nuan kuasa kena nuan ngeruntuhka nengeri ti bekuta lalu ngaga sida nyadi tugung batu.",
			"27": "<sup>27</sup> Orang ke diau dia endang nadai daya agi. Sida takut sereta temati-kutu. Sida baka rumput ti ba padang, tauka baka rumput ti tumbuh ba perabung rumah, ti dipuputka ribut ti angat ari timur.",
			"28": "<sup>28</sup> “Tang Aku nemu semua utai pasal nuan, utai ti dikereja nuan, enggau tunga pejalai nuan. Aku nemu pemalat nuan ringat ngagai Aku.",
			"29": "<sup>29</sup> Aku udah nerima berita pasal pemalat nuan ringat, enggau pasal penyumbung nuan, nya alai diatu Aku deka ngaitka ginti ba idung nuan, enggau repik besi ba nyawa nuan, lalu mai nuan pulai nengah jalai ti ditengah nuan mansang.”",
			"30": "<sup>30</sup> Udah nya Isaiah lalu bejaku enggau Raja Hesekiah, “Tu tanda utai ti deka nyadi. Taun tu, enggau taun baru tu ila, kita semina deka makai gandum ti tumbuh-diri, tang dalam taun ti nangkanka nya, kita ulih nanam gandum, lalu ngetau iya, enggau nanam anggur, lalu makai buah iya.",
			"31": "<sup>31</sup> Sida ke agi idup di menua Judah deka diau lantang senang baka utai ti ditanam, ti ngunjamka urat ke dalam tanah, lalu bebuah.",
			"32": "<sup>32</sup> Orang agi bisi idup di Jerusalem enggau ba Bukit Sion, laban TUHAN ti Pemadu Bekuasa udah mutuska runding deka ngasuh utai nya nyadi.",
			"33": "<sup>33</sup> “Tu utai ti udah disebut TUHAN pasal raja menua Asiria: ‘Iya enda ulih tama ngagai nengeri tu, tauka nimbakka laja ngelaban nengeri tu. Nadai siku soldadu ke mai terabai, deka datai semak nengeri tu. Lalu nadai kuta tanah deka digaga kena ngelulung nengeri tu.",
			"34": "<sup>34</sup> Iya deka pulai nengah jalai ti ditengah iya mansang, tang iya enda ulih tama ngagai nengeri tu. Aku ti TUHAN, udah bejaku.",
			"35": "<sup>35</sup> Aku deka nyaga nengeri tu, ketegal nama Aku, enggau ketegal semaya ti udah digaga Aku ngagai nembiak Aku David.’ ”",
			"36": "<sup>36</sup> Siku melikat TUHAN mansang ngagai kem orang Asiria, lalu munuh 185,000 bala soldadu sida. Tumu pagi hari siti, semua sida nyau betegaring mati!",
			"37": "<sup>37</sup> Udah nya Senakerip raja menua Asiria nyurutka diri, lalu pulai ngagai Nineweh.",
			"38": "<sup>38</sup> Nyadi sekali, lebuh iya benung besembiang dalam rumah sembiang petara iya ke benama Nisrok, dua iku anak iya, Adramelek seduai Sareser, munuh iya ngena pedang seduai iya empu, lalu ngerarika diri ngagai menua Ararat. Siku ari anak lelaki iya ti bukai, ke benama Esar-hadon, lalu nganti iya nyadi raja."
		},
		"38": {
			"1": "<sup>1</sup> Ba urung maya nya, Raja Hesekiah sakit lalu nyau deka mati. Nabi Isaiah anak Amos mansang ngabas iya, lalu madahka ngagai iya, “TUHAN bepesan ngasuh nuan ngemas semua pekara nuan, laban nuan enda ulih gerai. Nuan deka mati.”",
			"2": "<sup>2</sup> Hesekiah nguingka mua diri ngagai dinding lalu besampi:",
			"3": "<sup>3</sup> “TUHAN, ingatka aku ti udah tetap ati sereta taluk betuaika Nuan, lalu seruran nguji ngereja utai ti dikedekaka Nuan.” Iya lalu belabuh nyabak balat amat.",
			"4": "<sup>4</sup> Udah nya TUHAN ngasuh Isaiah",
			"5": "<sup>5</sup> pulai baru ngagai Hesekiah, lalu nyebut ngagai iya jaku TUHAN munyi tu, “Aku, TUHAN Allah Taala aki nuan David, udah ninga sampi nuan, lalu udah meda ai mata nuan. Aku deka ngelakka nuan idup lima belas taun da agi.",
			"6": "<sup>6</sup> Aku deka ngelepaska nuan, enggau nengeri Jerusalem ari jari raja orang Asiria, lalu Aku deka majak nyaga nengeri tu.”",
			"7": "<sup>7</sup> Ku Isaiah nyaut, “TUHAN deka meri ngagai nuan siti tanda ti nunjukka Iya deka ngamatka semaya Iya.",
			"8": "<sup>8</sup> Ba tangga ti digaga Raja Ahas, TUHAN deka ngasuh ayuk nikal sepuluh iti tangkal.” Ayuk nya lalu nikal sepuluh iti tangkal.",
			"9": "<sup>9</sup> Lebuh Hesekiah udah gerai ari penyakit iya, iya lalu nuliska lagu puji tu:",
			"10": "<sup>10</sup> “Aku ngumbai diri deka mansang ngagai dunya pemati, lalu enda ulih idup agi, lebuh aku agi benung orang.",
			"11": "<sup>11</sup> Ku aku bepikir, dalam dunya orang ke idup tu aku enda agi meda TUHAN tauka meda orang ke idup.",
			"12": "<sup>12</sup> Nyawa aku udah ditetak lalu abis, baka langkau kain ti direrak, baka kain ti ditetak ari tendai. Aku ngumbai Allah Taala deka ngabiska nyawa aku.",
			"13": "<sup>13</sup> Aku nyabak semalam-malam laban pedis, Tulang aku asai ti dipatahka singa. Aku ngumbai Allah Taala ngabiska nyawa aku.",
			"14": "<sup>14</sup> Nyawa aku nyau mit sereta rapas, lalu aku bedemuh munyi burung achang. Mata aku nyau lelak engkadah ke langit. TUHAN, lepaska aku ari semua penusah tu.",
			"15": "<sup>15</sup> Baka ni ku jalai aku bejaku agi? TUHAN Empu ti udah ngereja utai tu. Ati aku balat amat pedis, lalu aku enda ulih tinduk.",
			"16": "<sup>16</sup> TUHAN, aku deka idupka Nuan, ke Nuan siku aja. Geraika aku, lalu awakka aku idup.",
			"17": "<sup>17</sup> Ati aku ti balat pedis deka bebali nyadi pemaik. Nuan ngelepaska aku ari semua utai ti tau nganu nyawa. Nuan ngampun semua dosa aku.",
			"18": "<sup>18</sup> Nadai orang di dunya pemati ulih muji Nuan. Orang ke mati enda ulih manggaika diri ba penetap ati Nuan.",
			"19": "<sup>19</sup> Semina orang ke idup aja ulih muji Nuan, baka aku ke muji Nuan diatu. Apai indai madahka ngagai anak sida pasal penetap ati Nuan.",
			"20": "<sup>20</sup> TUHAN, Nuan udah ngeraika aku. Kami deka nebah belikan, lalu belagu muji Nuan, Belagu muji Nuan dalam Rumah Sembiang seumur idup.",
			"21": "<sup>21</sup> Nyadi Isaiah udah bejaku, “Awakka sida nutuk buah ara, lalu nampalka nya ba pisa nya, ngambika iya gerai.”",
			"22": "<sup>22</sup> Hesekiah udah mega nyebut, “Nama tanda ti nunjukka aku enda tau enda mansang ngagai rumah TUHAN?”"
		},
		"39": {
			"1": "<sup>1</sup> Ba urung maya nya raja menua Babilon, Merodak Baladan, anak Beladan, bisi ninga berita pasal Raja Hesekiah ke sakit. Nya alai iya ngirumka sepuchuk surat enggau siti pemeri ngagai Hesekiah.",
			"2": "<sup>2</sup> Hesekiah ngelaluka penatai bala seruan nya, lalu mandangka pengaya iya ngagai sida - pirak enggau emas iya, rempah enggau minyak wangi, enggau semua pekekas ti dikena iya beperang. Nadai utai dalam bilik setor iya tauka di semua endur dalam menua ti diperintah iya ti enda dipandangka iya ngagai sida.",
			"3": "<sup>3</sup> Udah nya nabi Isaiah mansang ngagai Raja Hesekiah, lalu nanya, “Ari ni penatai bala seruan tu, lalu nama utai ti disebut sida ngagai nuan?” Ku Hesekiah nyaut, “Sida datai ari menua ti jauh, ari menua Babilon.”",
			"4": "<sup>4</sup> “Nama utai ti dipeda sida dalam istana?” “Sida meda semua utai. Nadai utai ti dalam bilik setor ti enda dipandangka aku ngagai sida.”",
			"5": "<sup>5</sup> Ku Isaiah bejaku enggau Hesekiah, “TUHAN ti Pemadu Bekuasa madah,",
			"6": "<sup>6</sup> maya deka datai alai semua utai dalam istana nuan, semua utai ti udah disimpan bala aki ini nuan nyentuk ngagai sehari tu, deka ditabanka ngagai menua Babilon. Nadai utai agi tinggal.",
			"7": "<sup>7</sup> Sekeda orang ari peturun nuan empu deka ditabanka, lalu dipeliri, lalu deka diasuh bekereja dalam istana raja menua Babilon.”",
			"8": "<sup>8</sup> Raja Hesekiah lalu ngumbai jaku nya nunjukka pemaik enggau pengelikun deka meruan sepemanjai umur iya, nya alai iya nyaut, “Manah amat pesan TUHAN ti ditusui nuan ngagai aku.”"
		},
		"40": {
			"1": "<sup>1</sup> “Perindang bala nembiak Aku,” ku Allah Taala kitai bejaku. “Perindang sida!",
			"2": "<sup>2</sup> Peransang orang Jerusalem. Padahka ngagai sida, sida udah chukup lama natka diri merinsa, lalu penyalah sida diatu udah diampun. Aku udah ngukum sida enggau chukup ketegal semua dosa sida.”",
			"3": "<sup>3</sup> Ku munyi nyawa ngangau, “Sediaka jalai di menua puang ke TUHAN! Gaga jalai di menua puang ke Allah Taala kitai!",
			"4": "<sup>4</sup> Tambun semua lebak. Tumpurka semua munggu enggau bukit. Rataka semua menua ti belenggak-lenggung.",
			"5": "<sup>5</sup> Nya baru mulia TUHAN deka dipandangka, lalu semua mensia deka meda mulia nya, laban TUHAN udah bejaku.”",
			"6": "<sup>6</sup> Ku munyi nyawa ngangau, “Padahka!” Aku lalu nanya, “Nama utai ti deka dipadahka aku deh?” “Padahka semua mensia baka rumput. Sida nadai lebih tan agi ari bungai babas.",
			"7": "<sup>7</sup> Rumput rangkai lalu bungai layu lebuh TUHAN ngasuh ribut muput ngagai sida. Mensia nadai lebih tan agi ari rumput.",
			"8": "<sup>8</sup> Sigi amat, rumput rangkai, lalu bungai layu, tang jaku Allah Taala kitai, tan belama iya.”",
			"9": "<sup>9</sup> Jerusalem, alai nuan niki ngagai sigi bukit ti tinggi lalu padahka berita manah! Sion, alai nuan ngangau enggau nyawa ti inggar. Padahka berita manah! Anang takut bejaku. Padahka ngagai semua nengeri di menua Judah pasal Allah Taala ti deka datai!",
			"10": "<sup>10</sup> TUHAN Allah Taala deka datai lalu merintah ngena kuasa, mai upah ke bala nembiak Iya.",
			"11": "<sup>11</sup> Iya deka ngibun nembiak Iya baka pengibun bedus. Iya deka ngempuruka sida lalu ngerendut sida, lalu mai sida, lalu begadai-gadai nguluka indai sida.",
			"12": "<sup>12</sup> Kati orang ulih nyukat pemayuh ai dalam tasik ngena tapa jari sida? Tauka nyengkal pemesai rampa langit? Kati orang ulih nyimpan semua tanah di dunya tu dalam mangkuk tauka nimbang bukit enggau munggu ngena dachin?",
			"13": "<sup>13</sup> Kati ulih orang madahka ngagai TUHAN utai ti patut dikereja Iya? Sapa ulih ngajar Iya tauka meri Iya jaku lalau?",
			"14": "<sup>14</sup> Ngagai sapa Allah Taala patut betanya enti Iya deka nemu lalu mereti sereta belajarka utai ti patut dikereja Iya?",
			"15": "<sup>15</sup> Ba TUHAN, semua bansa baka setitik ai ti dalam beledi, baka igi amau ti ditimbang ngena dachin; lalu pulau ngelempung igi amau ti alus.",
			"16": "<sup>16</sup> Semua jelu ti dalam utan di Lebanon enda chukup kena ngaga piring tunu, lalu kayu dalam utan nya kelalu mimit kena nungkunka api.",
			"17": "<sup>17</sup> Semua bansa endang nadai reti ba TUHAN.",
			"18": "<sup>18</sup> Ngagai sapa kita mandingka Allah Taala? Tauka, baka ni ku kita madahka gaya gamal Iya?",
			"19": "<sup>19</sup> Iya ukai baka engkeramba ti digaga bala tukang, ti disampak sida enggau emas lalu didudukka ba atas penuduk ti digaga ari pirak.",
			"20": "<sup>20</sup> Orang ke enda tebelika pirak tauka emas, milih kayu ti enda nemu buruk. Iya ngiga tukang ke landik ngaga anak patung ti enda nemu engkebut.",
			"21": "<sup>21</sup> Kati kita enda nemu? Kati orang nadai udah madahka ngagai kita dulu kelia? Kati kita nadai kala ninga pasal penumbuh dunya?",
			"22": "<sup>22</sup> Iya duduk atas kumbang dunya, lalu orang ke diau di dunya nyau baka buntak; Iya mintarka langit baka kain tirai, lalu nganchau langit baka langkau kain ti alai diau;",
			"23": "<sup>23</sup> Iya ngalahka bala raja, lalu muai kuasa sida.",
			"24": "<sup>24</sup> Sida baka utai ti tumbuh, ti baru udah ditanam, lalu apin tentu bisi urat. Lebuh TUHAN nyepu sida, sida layu, lalu ribut biaubalai ngebuka sida baka rumput ti rangkai.",
			"25": "<sup>25</sup> Ku TUHAN ti kudus bejaku: ngagai sapa kita deka mandingka Aku? Sapa sebaka enggau Aku?",
			"26": "<sup>26</sup> Engkadah ke langit, lalu peda! Sapa ngaga bintang ti dipeda nuan nya? Iya ke mai sida pansut baka bala soldadu, Iya nemu pemayuh sida lalu Iya ngangauka nama sida siku-siku, lalu laban kuasa Iya amat besai, nadai sigi ari sida nya lenyau!",
			"27": "<sup>27</sup> Nya alai, nama kebuah kita mutap, Israel ngumbai TUHAN enda nemu penusah kita tauka enda ibuhka kita ke merinsa natka atur ti enda lurus?",
			"28": "<sup>28</sup> Kati kita enda nemu? Kati kita nadai kala ninga? TUHAN nya meh Allah Taala ti meruan belama iya, ke ngaga semua dunya, ti enda nemu lembut tulang tauka lelak. Nadai orang ulih meretika runding Iya.",
			"29": "<sup>29</sup> Iya meri pengering ngagai orang ke lemi lalu ngeringka sida ke nadai daya agi.",
			"30": "<sup>30</sup> Indah sida ke biak deh nemu lemi, lalu orang ke biak nemu lelak lalu rebah.",
			"31": "<sup>31</sup> Tang orang ke ngarapka penyaup ari TUHAN, deka dikeringka baru. Sida deka ngindang tinggi baka menaul. Sida deka belanda lalu enda nemu lelak. Sida deka bejalai lalu enda nemu lembut tulang."
		},
		"41": {
			"1": "<sup>1</sup> Ku Allah Taala bejaku, “Anang ragak, lalu pendingka Aku, kita menua ti ba tebing tasik! Awakka kita sedia mantaika pekara kita dalam kot. Kita deka diberi peluang bejaku. Aram kitai begempuru lalu ngatur sapa ke ngena.",
			"2": "<sup>2</sup> “Sapa orang nya ti udah mai siku pemenang ari timur lalu ngasuh iya menang di sebarang endur iya bejalai? Sapa ngasuh iya ngalahka bala raja enggau mayuh bengkah bansa? Pedang iya mantap sida baka ke mantap amau. Laja iya mambarka sida baka rumput ti rangkai ti dikebuka ribut.",
			"3": "<sup>3</sup> Iya begagaika sida, lalu majakka pejalai diri enggau likun, bejalai laju datai ke kaki iya nyau deka enda terengkah ba tanah!",
			"4": "<sup>4</sup> Sapa ke ngasuh utai tu nyadi? Sapa ke ngatur utai nyadi dulu kelia? Aku ti TUHAN endang bisi dia kenyau ari pun, lalu Aku ti TUHAN, deka meruan dia ba pengujung dunya ila.",
			"5": "<sup>5</sup> “Orang ke diau di menua ti ba tebing tasik udah meda utai ti udah dikereja Aku. Sida getar-getar takut. Nya alai semua sida begempuru lalu datai.",
			"6": "<sup>6</sup> Orang ke landik bekereja, nulung sereta meransang pangan diri.",
			"7": "<sup>7</sup> Ku tukang kayu bejaku muji tukang emas, ‘Manah amat pengawa nuan!’ Orang ke nempa emas ngena tukul meransang iya ke bejantilka emas ti ditempa nyadi engkeramba. Ku sida, ‘Manah amat jantil tu. Sida lalu mantangka engkeramba nya ngena paku lawang ba endur alai sida ke patut ngengkahka iya.",
			"8": "<sup>8</sup> “Tang kita orang Israel ti nembiak Aku, udah dipilih Aku. Kita tu peturun Abraham, ti pangan Aku.",
			"9": "<sup>9</sup> Aku udah mai kita ari tisi dunya. Aku udah ngangauka kita ari tisi ti pemadu jauh lalu ku Aku bejaku enggau kita, ‘Kita tu nembiak Aku.’ Aku enda nulak kita, tang udah milih kita.",
			"10": "<sup>10</sup> Anang takut, Aku bisi enggau kita! Aku tu Allah Taala kita. Anang nejuka utai ngenakutka kita! Aku deka ngasuh kita kering lalu nulung kita. Aku deka nyaga kita lalu ngelepaska kita.",
			"11": "<sup>11</sup> “Orang ke ringat ngagai kita deka malu alah. Orang ke ngelaban kita deka mati,",
			"12": "<sup>12</sup> lalu deka lesap ari dunya tu.",
			"13": "<sup>13</sup> Aku tu TUHAN Allah Taala kita. Aku ngasuh kita kering lalu madahka ngagai kita, ‘Anang takut. Aku deka nulung kita.’ ”",
			"14": "<sup>14</sup> Ku TUHAN bejaku, “Israel, taja pen kita bansa ti mit sereta lemi, tang kita enda tau takut. Aku deka nulung kita. Aku, Allah Taala ke disembah orang Israel ti kudus, deka nebus kita.",
			"15": "<sup>15</sup> Aku deka ngaga kita baka papan alai ngindik gandum, bisi gigi ti agi baru sereta tajam. Kita deka ngindik bukit lalu ngerusak sida. Munggu deka pechah nyadi amau.",
			"16": "<sup>16</sup> Kita deka ngebuka sida ngagai angin. Ribut deka nabanka sida, lalu sida deka ngachir laban kabut. Nya baru kita deka lantang, laban Aku tu Allah Taala kita. Kita deka muji Aku, Allah Taala ke disembah orang Israel ti kudus.",
			"17": "<sup>17</sup> “Lebuh bala nembiak Aku beguna lalu begigaka ai, lebuh batang rekung sida nyau rangkai laban aus, nya baru Aku, ti TUHAN, deka nyaut sampi sida. Aku, ti Allah Taala ke disembah orang Israel, enda sekali-kali ninggalka sida.",
			"18": "<sup>18</sup> Aku deka ngasuh ai sungai rarat ba bukit ti nadai tumbuh kayu lalu mata ai rarat ba lebak. Aku deka ngubah menua puang nyadi letung lalu tanah ti rangkai nyadi mata ai.",
			"19": "<sup>19</sup> Aku deka ngasuh kayu sidar, kayu akasia, kayu matil enggau kayu kana tumbuh di menua puang. Utan pain, Juniper enggau saipris deka tumbuh di menua puang.",
			"20": "<sup>20</sup> Orang deka meda nya, lalu sida deka nemu Aku ti TUHAN, udah ngereja utai nya. Sida deka nemu Allah Taala ke disembah orang Israel ti kudus udah ngasuh utai nya nyadi.”",
			"21": "<sup>21</sup> TUHAN ti Raja orang Israel, nyebut tu: “Kita ti petara mayuh bengkah bansa, bantaika pekara kita. Pansutka penemu ti pemadu dalam ari runding kita!",
			"22": "<sup>22</sup> Datai kitu lalu padahka utai ti deka nyadi, ngambika kami ngelala utai nya lebuh iya nyadi. Terangka dalam kot utai ti udah nyadi dulu menya, lalu padahka ngagai kami, reti utai nya.",
			"23": "<sup>23</sup> Padahka ngagai kami nama utai ti deka nyadi jemah ila, nya baru kami deka nemu kita tu endang petara! Kereja utai ti manah, tauka asuh penusah ti besai nyadi. Iri kami enggau ati ti takut sereta nangi!",
			"24": "<sup>24</sup> Kita, enggau semua utai ti dikereja kita, sigi nadai reti magang. Orang ke nyembah kita endang jai!",
			"25": "<sup>25</sup> “Aku udah milih siku lelaki ti diau di timur. Aku deka mai iya nyerang ari utara. Iya ngindik bala pemerintah baka ke ngelunjak tanah luchak, baka tukang periuk ti ngelunjak tanah liat.",
			"26": "<sup>26</sup> Ni bagi kita ke udah madahka pasal utai tu deka nyadi, ngambika kami ulih ngumbai kita ngena? Nadai siku kita nyebut seleka jaku pasal utai nya. Nadai orang ninga kita bejaku!",
			"27": "<sup>27</sup> Aku ti TUHAN nya ti terubah madahka berita tu ngagai Sion. Aku ngasuh siku seruan mansang lalu nyebut ngagai Jerusalem, ‘Bala kita deka datai, pulai ngagai menua diri empu!’",
			"28": "<sup>28</sup> Lebuh Aku merening ngagai bala petara, nadai siku sida bejaku. Nadai siku sida ulih nyaut tanya ti dibantaika Aku.",
			"29": "<sup>29</sup> Semua petara nya endang nadai guna magang. Sida endang enda ulih ngereja utai. Bala petara tu lemi sereta nadai kuasa.”"
		},
		"42": {
			"1": "<sup>1</sup> Ku TUHAN bejaku, “Tu nembiak Aku, ke diberi Aku pengering, ti udah dipilih Aku, sereta dikerinduka Aku. Aku udah ngisi iya enggau Roh Aku, lalu iya deka mai atur ti lurus ngagai genap bengkah bansa.",
			"2": "<sup>2</sup> Iya enda manjung tauka merakka nyawa iya tauka bejaku enggau nyawa ti inggar ba sebelah jalai raya.",
			"3": "<sup>3</sup> Iya enggai matahka buluh ti melepi tauka madamka lampu ti kelap-kelap. Iya tetap deka mai atur ti lurus ngagai semua mensia.",
			"4": "<sup>4</sup> Iya deka mengkang andal ati sereta enda lemi semengat. Iya deka numbuhka atur ti lurus di dunya tu. Menua ti ba tebing tasik deka gagit ati nganti ajar ari iya.”",
			"5": "<sup>5</sup> TUHAN Allah Taala ngaga lalu mintarka langit. Iya nempa dunya, enggau semua utai ti idup dia. Iya meri pengidup enggau seput ngagai semua mensia di dunya tu. Lalu diatu TUHAN Allah Taala bejaku ngagai nembiak Iya,",
			"6": "<sup>6</sup> “Aku ti TUHAN udah ngangauka nuan lalu meri nuan kuasa nentuka atur ti lurus dipejalaika di dunya. Ulih nuan, Aku deka ngaga siti sempekat enggau semua mensia. Ulih nuan, Aku deka mai penampak ngagai semua bansa.",
			"7": "<sup>7</sup> Nuan deka menchelakka mata orang ke buta lalu ngelepaska orang ari rumah jil.",
			"8": "<sup>8</sup> “Semina Aku aja ti TUHAN Allah Taala nuan. Nadai petara bukai tau enggau bempu mulia Aku. Aku enggai nejuka engkeramba bempu puji ti patut diberi ngagai Aku.",
			"9": "<sup>9</sup> Utai ti udah dipadahka Aku suba, diatu udah dikamatka. Diatu Aku deka madahka utai ti baru ngagai kita sebedau utai nya nyadi.”",
			"10": "<sup>10</sup> Nyanyi lagu ti baru ke TUHAN. Belagu muji Iya, semua dunya! Puji meh Iya, kita ke belayar di tasik. Puji meh Iya, semua utai ti idup di tasik! Belagu meh kita menua ti ba tebing tasik, enggau semua orang ke diau dia!",
			"11": "<sup>11</sup> Awakka menua puang enggau nengeri ti dalam menua puang, muji Allah Taala. Awakka orang di Kedar muji Iya! Awakka sida ke diau di nengeri Sela manjung enggau ati ti gaga ari tuchung bukit!",
			"12": "<sup>12</sup> Awakka orang ke diau di menua ti ba tebing tasik meri puji enggau mulia ngagai TUHAN!",
			"13": "<sup>13</sup> TUHAN mansang beperang baka soldadu. Iya udah sedia, lalu gagit ati deka beperang. Iya manjung panjung perang. Iya ngayanka kuasa Iya ngelaban munsuh Iya.",
			"14": "<sup>14</sup> Ku Allah Taala bejaku, “Aku lama udah enda bemunyi. Aku nadai nyaut bala nembiak Aku. Tang diatu maya udah datai alai Aku deka ngereja utai. Aku rauh-rauh munyi indu ke radai deka beranak.",
			"15": "<sup>15</sup> Aku deka ngerusak munggu enggau bukit lalu ngerangkaika rumput enggau kayu. Aku deka ngubah lebak sungai nyadi menua puang lalu ngerangkaika letung.",
			"16": "<sup>16</sup> “Aku deka nguluka bala nembiak Aku ke buta bejalai nengah jalai raya ti nadai kala ditengah sida. Aku deka ngubah pemetang sida nyadi penampak lalu ngerataka menua ti belenggak-lenggung di mua sida. Tu meh semaya Aku, lalu Aku deka ngamatka semua semaya nya.",
			"17": "<sup>17</sup> Semua orang ke arapka engkeramba, ke ngumbai anak patung petara sida, deka dikemaruhka sereta dipechat.”",
			"18": "<sup>18</sup> Ku TUHAN bejaku, “Anang enda mending, kita orang ke bengal! Peda enggau manah, kita ke buta!",
			"19": "<sup>19</sup> Kati orang bisi lebih agi buta ari nembiak Aku, bengal agi ari seruan ti udah dikirumka Aku?",
			"20": "<sup>20</sup> Israel, kita udah meda mayuh macham utai, tang nama reti utai nya ba kita? Kita bisi pending kena ninga, tang nama utai ti udah didinga kita?”",
			"21": "<sup>21</sup> TUHAN gaga ati deka ngemesaika adat Iya lalu ngemuliaka adat nya ketegal pengelurus Iya.",
			"22": "<sup>22</sup> Tang diatu bala nembiak Iya udah kena rumpak. Sida iya ditutup dalam bilik ti nadai jenila lalu dilalaika dalam rumah jil. Reta tengkira sida udah dichuri sereta dirumpak, lalu nadai orang datai ngelepaska sida.",
			"23": "<sup>23</sup> Kati kita deka mendingka tu? Belabuh ari diatu, kati kita amat deka mending enggau bendar?",
			"24": "<sup>24</sup> Sapa ti udah nyerahka orang Israel ngagai bala perumpak? TUHAN Empu! Laban kitai udah bedosa ngelaban Iya! Kitai enggai idup nitihka jalai Iya tauka ngasika ajar ti diberi Iya ngagai kitai.",
			"25": "<sup>25</sup> Nya alai Iya ngasuh kitai ngasaika pengeringat Iya lalu natka pemerinsa laban perang. Pengeringat Iya baka api ti nunu semua menua Israel, tang kitai nadai nemu utai ti nyadi. Kitai nadai belajar ari utai nya."
		},
		"43": {
			"1": "<sup>1</sup> Israel, TUHAN udah nempa kita, lalu ku Iya bejaku, “Anang takut. Aku deka ngelepaska kita. Aku udah ngangauka nama kita siku-siku laban kita endang enggi Aku.",
			"2": "<sup>2</sup> Lebuh kita bejalai nengah ai ti dalam, Aku deka meruan enggau kita. Penusah ti nuntung kita enda ulih ngalahka kita. Lebuh kita bejalai ngerenchah api, kita enda betu. Penguji ti besai ti deka datai, enda ulih ngemediska kita,",
			"3": "<sup>3</sup> laban Aku tu TUHAN Allah Taala kita, Allah Taala ke disembah orang Israel ti kudus, ke ngelepaska kita. Aku deka meri Ejip, Etiopia enggau Seba kena Aku nebus kita.",
			"4": "<sup>4</sup> Aku deka ngelengkaka mayuh bansa bukai laban Aku deka ngelepaska kita, laban Aku sayauka kita enggau laban Aku rinduka kita lalu meri kita basa.",
			"5": "<sup>5</sup> Anang takut. Aku bisi enggau kita! “Ari timur, enggau ari barat ti pemadu jauh Aku deka mai bala nembiak nuan pulai ngagai menua sida empu.",
			"6": "<sup>6</sup> Aku deka ngasuh utara ngelakka sida mupuk lalu nagang selatan ngetanka sida. Awakka bala nembiak Aku pulai ari menua ti jauh, ari semua endur di serata dunya.",
			"7": "<sup>7</sup> Sida endang nembiak Aku, lalu Aku udah ngaga nempa sida kena ngemuliaka Aku.”",
			"8": "<sup>8</sup> Ku Allah Taala bejaku, “Saman bala nembiak Aku ngagai kot. Sida bisi mata, tang sida buta. Sida bisi pending, tang sida bengal!",
			"9": "<sup>9</sup> Saman semua bansa datai ngagai pechara nya. Ni bagi petara sida ke ulih madahka utai ti deka nyadi jemah ila? Ni bagi petara nya ti udah madahka utai ti benung nyadi diatu? Awakka bala petara nya mai saksi sida kena sida mandangka diri ngereja utai ti ngena, kena sida besaksika pemendar jaku sida.",
			"10": "<sup>10</sup> “Orang Israel, kita tu meh saksi Aku. Aku milih kita nyadika nembiak Aku, ngambika kita ngelala Aku, lalu arapka Aku sereta nemu Aku endang Allah Taala ti siku aja. Kita nadai petara bukai tang semina Aku aja, nemuka menya tauka jemah ila.",
			"11": "<sup>11</sup> “Semina Aku siku aja ti TUHAN ke ulih ngelepaska kita.",
			"12": "<sup>12</sup> Aku udah madahka utai ti deka nyadi, lalu udah nya Aku datai nulung kita. Nadai petara orang bansa bukai bisi udah kala ngereja utai baka nya. Kita nyadika saksi Aku.",
			"13": "<sup>13</sup> Aku endang Allah Taala belama iya. Nadai orang ulih ngerarika diri ari kuasa Aku. Nadai orang ulih ngubah utai ti dikereja Aku.”",
			"14": "<sup>14</sup> Ku Allah Taala ke disembah orang Israel ti kudus, TUHAN ti nebus kita bejaku, “Kena Aku ngelepaska kita, Aku deka ngasuh bala soldadu nyerang Babilon. Aku deka ngeruntuhka pintu nengeri, lalu panjung orang di nengeri nya deka bebali nyadi sabak.",
			"15": "<sup>15</sup> Aku tu TUHAN Allah Taala kita ke kudus. Aku udah ngaga kita, Israel, lalu Aku tu Raja kita.”",
			"16": "<sup>16</sup> Dulu kelia TUHAN ngaga jalai raya nengah tasik, jalai nengah ai ti bebuli.",
			"17": "<sup>17</sup> Iya ngerusak bala soldadu ti kering, bala soldadu ke nepan kerita perang enggau kuda. Sida rebah, lalu enda angkat agi, dipadamka baka api kelita!",
			"18": "<sup>18</sup> Tang ku TUHAN bejaku, “Anang ingatka utai ti udah nyadi menya tauka berundingka utai ti udah nyadi dulu kelia.",
			"19": "<sup>19</sup> Peratika utai ti baru, ti deka dikereja Aku. Utai nya benung nyadi, lalu kita ulih meda utai nya diatu! Aku deka ngaga jalai raya nengah menua puang lalu meri kita ai sungai di menua puang nya.",
			"20": "<sup>20</sup> Indah jelu babas deh deka ngemesaika Aku. Jelu pasun enggau burung unta deka muji Aku lebuh Aku deka ngasuh sungai rarat di menua puang kena meri ai ngagai bala nembiak ke dipilih Aku.",
			"21": "<sup>21</sup> Sida nya orang ke ditempa Aku ke Aku Empu, lalu sida deka belagu muji Aku!”",
			"22": "<sup>22</sup> Ku TUHAN bejaku, “Tang kita nyau leju begulai enggau Aku, Israel. Kita enda nyembah Aku.",
			"23": "<sup>23</sup> Kita nadai mai bedus nyadika piring tunu ngagai Aku. Kita enda ngemesaika Aku ngena piring kita. Aku nadai nating kita bepintaka piring tauka bepintaka menyan lalu ngasuh kita leju.",
			"24": "<sup>24</sup> Kita nadai meli menyan ke Aku tauka ngemuaska ati Aku ngena lemak jelu kita. Tang kita nating Aku ngena dosa kita. Kita ngasuh Aku leju meda penyalah kita.",
			"25": "<sup>25</sup> Tang taja pia, Aku tu Allah Taala ti ngampun dosa kita, lalu Aku ngereja nya laban nya endang gaya Aku. Aku enggai nyalah kita ketegal dosa kita.",
			"26": "<sup>26</sup> “Aram kitai mansang ngagai kot. Bai dawa kita! Bantaika pekara kita kena kita nunjukka diri endang ngereja utai ti ngena!",
			"27": "<sup>27</sup> Aki ini kita dulu kelia nya orang ke terubah bedosa ngelaban Aku. Bala tuai kita udah bedosa ngelaban Aku,",
			"28": "<sup>28</sup> lalu bala pemerintah kita udah ngamahka endur Aku ti kudus. Nya alai Aku ngerusak Israel. Aku nejuka bala nembiak Aku dipechat.”"
		},
		"44": {
			"1": "<sup>1</sup> Ku TUHAN bejaku, “Anang enda mending, Israel, kita ke nembiak Aku, ke dipilih Aku, kita ke peturun Jakop.",
			"2": "<sup>2</sup> Aku tu TUHAN ti udah ngaga kita. Kenyau ari maya kita ada, Aku udah nulung kita. Anang takut. Kita tu nembiak Aku, ke dipilih sereta dikerinduka Aku.",
			"3": "<sup>3</sup> Aku deka meri ai ngagai menua ti aus lalu ngasuh sungai rarat nengah tanah ti rangkai. Aku deka nuang Roh Aku ngagai bala anak kita, enggau berekat Aku ngagai bala peturun kita.",
			"4": "<sup>4</sup> Sida deka galak baka rumput ti chukup dipanjah enggau ai, baka kayu willow ba tebing sungai.",
			"5": "<sup>5</sup> Siku-siku orang deka nyebut, ‘Aku endang enggi TUHAN.’ Sida deka datai lalu begulai enggau orang Israel. Genap iku sida deka nuliska nama TUHAN ba lengan sida lalu ngumbai diri nembiak Allah Taala.”",
			"6": "<sup>6</sup> Ku TUHAN ti merintah sereta nyaga Israel, TUHAN ti Pemadu Bekuasa, bejaku: “Aku tu Allah Taala ti terubah, ti penudi, ti endang siku aja. Kita nadai Allah Taala bukai tang semina Aku aja.",
			"7": "<sup>7</sup> Kati orang bisi ulih ngereja utai baka ke udah dikereja Aku? Sapa ulih madahka semua utai ti deka nyadi kenyau ari penumbuh nyentuk ngagai pengujung dunya?",
			"8": "<sup>8</sup> Anang takut, nembiak Aku! Kita nemu, kenyau ari dulu kelia nyentuk ngagai diatu Aku udah madahka semua utai ti deka nyadi, lalu kita nyadika saksi Aku. Kati kita bisi petara bukai? Kati kita bisi petara ti bekuasa ti enda dikelala Aku?”",
			"9": "<sup>9</sup> Semua orang ke begagaka engkeramba endang nadai guna magang, lalu petara ti balat dipuji sida endang nadai guna. Sida ke nyembah petara nya, endang buta sereta nadai nemu utai, lalu sida deka dipechat.",
			"10": "<sup>10</sup> Nadai guna ngaga anak patung ari besi lalu nyembah iya nyadika petara!",
			"11": "<sup>11</sup> Genap iku orang ke nyembah utai nya deka dipechat. Orang ke ngaga engkeramba nya semina mensia aja, nadai lebih ari nya. Awakka sida datai lalu kena pechara. Sida deka balat takut lalu dipechat.",
			"12": "<sup>12</sup> Tukang besi ngambi repik besi lalu nempa iya ba atas api. Lengan iya ti kering ngedarka tukul lalu nempa besi nya. Lebuh iya gawa, iya lapar, aus sereta lelak.",
			"13": "<sup>13</sup> Tukang kayu nyukat kayu. Iya ngukir gamal mensia ngena kapu, ngaga gamal nya ngena pekekas iya, lalu ngaga utai nya baka gamal mensia, gamal ti sigat, ti deka diengkahka iya dalam rumah iya.",
			"14": "<sup>14</sup> Nyangka iya nebang kayu sidar kena iya ngaga utai nya, tauka milih kayu oak tauka kayu saipris ari utan. Tauka, nyangka iya nanam kayu laurel, lalu nganti hari ujan ngasuh utai nya tumbuh.",
			"15": "<sup>15</sup> Sebagi ari kayu nya diguna nyadika kayu api, lalu sebagi dikena ngaga engkeramba. Sebagi dikena iya menyadika api kena bekindu enggau manggang roti. Sebagi dikena iya ngaga petara, lalu disembah iya.",
			"16": "<sup>16</sup> Sebagi ari kayu nya dikena iya menyadika api. Iya manggang dagin, makai dagin nya, lalu kenyang. Iya bekindu lalu ku iya, “Tu baru iya! Manah amat api tu!”",
			"17": "<sup>17</sup> Teda kayu nya digaga iya nyadika engkeramba. Udah nya iya meremi lalu nyembah engkeramba nya, lalu besampi ngagai engkeramba nya, ku iya, “Selamatka aku, laban nuan petara aku!”",
			"18": "<sup>18</sup> Orang ke baka nya amat kelalu beli, datai ke sida nyau enda nemu utai ti dikereja diri agi. Sida nutup mata enggau runding sida ari utai ti bendar.",
			"19": "<sup>19</sup> Tukang ke ngaga engkeramba nadai nemu bepikir tauka nyebut, “Sebagi ari kayu nya ditunu aku. Api nya dikena aku manggang roti, enggau manggang dagin, lalu aku makai utai nya. Teda kayu nya digaga aku nyadi engkeramba. Diatu aku nyembah lumpung kayu!”",
			"20": "<sup>20</sup> Pengawa nya baka orang ke makai amau. Pemeli runding iya balat nesatka iya, datai ke iya nyau enda ulih ditulung agi. Iya enggai ngaku engkeramba ti ba jari iya nya ukai petara.",
			"21": "<sup>21</sup> Ku TUHAN bejaku, “Israel, kingatka tu. Kingatka diri ke nembiak Aku. Aku udah nempa kita nyadika nembiak Aku, lalu Aku deka seruran ingatka kita.",
			"22": "<sup>22</sup> Aku udah muai penyalah kita baka ke muai mua hari. Pulai baru ngagai Aku, laban Aku udah nebus kita.”",
			"23": "<sup>23</sup> Manjung gaga ati meh kita langit! Manjung meh kita endur ti dalam di dunya! Manjung gaga ati meh kita bukit, enggau semua kayu ti dalam utan! TUHAN udah mandangka pemesai kuasa Iya lebuh Iya nebus nembiak Iya Israel.",
			"24": "<sup>24</sup> “Aku tu TUHAN ti Juruselamat kita. Aku tu ke nempa kita dalam kandung. Aku tu TUHAN, ke ngaga semua utai. Aku siku aja ke mintarka langit. Lebuh Aku ngaga dunya, nadai orang nulung Aku.",
			"25": "<sup>25</sup> Aku ngemelika orang ke betilitka nasit lalu ngemuntanka tujum orang ke bepenemu pasal bintang. Aku nulak jaku orang ke bepenemu-dalam lalu mandangka pemeli penemu sida.",
			"26": "<sup>26</sup> Tang lebuh nembiak Aku madahka utai ti deka nyadi, lebuh Aku ngasuh siku seruan mandangka pelan Aku, Aku ngasuh pelan enggau utai ti dipadahka Aku nyadi magang. Aku madahka mensia deka diau di Jerusalem baru, lalu semua nengeri di menua Judah deka digaga baru. Semua nengeri nya deka digaga baru ba tembawai nengeri ti dulu.",
			"27": "<sup>27</sup> Aku bejaku, lalu tasik rangkai.",
			"28": "<sup>28</sup> Ku Aku nyebut ngagai Sairus, ‘Nuan deka merintah ngarika Aku. Nuan deka ngereja utai ti diasuh Aku kereja nuan: nuan deka bejaku ngasuh Jerusalem digaga baru lalu ngasuh batu pemun Rumah Sembiang ditanam.’ ”"
		},
		"45": {
			"1": "<sup>1</sup> TUHAN udah milih Sairus nyadi raja. Iya udah ngasuh Sairus ngalahka mayuh bengkah bansa. Iya ngasuh Sairus muai kuasa ari bala raja. TUHAN deka muka pintu mayuh bengkah nengeri ke iya. Ku TUHAN bejaku ngagai Sairus,",
			"2": "<sup>2</sup> “Aku Empu deka nyendiaka jalai ke nuan, ngerataka bukit enggau munggu. Aku deka ngeruntuhka semua pintu temaga lalu matahka alang besi sida.",
			"3": "<sup>3</sup> Aku deka meri ngagai nuan reta tengkira ari endur ti petang sereta resia. Nya baru nuan deka nemu Aku endang TUHAN lalu nemu Allah Taala ke disembah orang Israel udah ngangauka nama nuan.",
			"4": "<sup>4</sup> Aku ngeletak nuan nulung nembiak Aku Israel, bansa ti udah dipilih Aku. Aku udah meri ngagai nuan basa ti besai, taja pen nuan enda nemu Aku.",
			"5": "<sup>5</sup> “Aku tu TUHAN. Kita nadai TUHAN bukai. Aku deka meri nuan pengering ti dipeguna nuan, taja pen nuan enda nemu Aku.",
			"6": "<sup>6</sup> Aku ngereja nya ngambika semua orang ari timur nyentuk ke barat nemu Aku endang TUHAN lalu kita nadai petara bukai.",
			"7": "<sup>7</sup> Aku tu ke ngaga penampak enggau pemetang. Aku tu ke mai berekat enggau pengerusak. Aku ti TUHAN tu ti ngereja semua utai nya.",
			"8": "<sup>8</sup> Aku deka ngasuh pemenang nurun ari langit baka ujan. Tanah deka merangap lalu nyambut iya lalu iya deka ngasuh pengelepas enggau pengelurus tumbuh baka bungai. Aku ti TUHAN, deka ngasuh utai nya nyadi.”",
			"9": "<sup>9</sup> Kati periuk tanah berani bekelikuh ngelaban orang ke ngaga iya, periuk tanah ti sebaka enggau periuk tanah ti bukai? Kati tanah liat nanya tukang periuk munyi tu, “Nama utai ti digaga nuan?” Kati periuk tanah mutap madahka orang ke ngaga iya nya nadai pengelandik?",
			"10": "<sup>10</sup> Kati kitai berani bejaku munyi tu ngagai apai indai kitai, “Nama kebuah seduai ngasuh aku ada baka tu?”",
			"11": "<sup>11</sup> Ku TUHAN Allah Taala ke disembah orang Israel ti kudus, bejaku: “Nuan enda tau betanyaka pasal bala anak Aku ngagai Aku tauka madahka utai ti patut dikereja Aku!",
			"12": "<sup>12</sup> Aku tu ke ngaga dunya lalu ngaga mensia sereta ngasuh sida diau dia. Ngena kuasa Aku, Aku mintarka langit. Aku merintah mata hari, bulan enggau bintang.",
			"13": "<sup>13</sup> Aku Empu ke nyungkak Sairus ngereja utai kena ngamatka juluk ati Aku, lalu ngaga utai nyadi lurus. Aku deka beruruska semua jalai raya ti ditengah iya. Iya deka nirika nengeri Jerusalem baru, lalu ngelepaska bala nembiak Aku ti udah kena tangkap. Nadai orang udah ngupah tauka nyuap iya ngereja utai nya.” TUHAN ti Pemadu Bekuasa udah bejaku.",
			"14": "<sup>14</sup> Ku TUHAN bejaku ngagai orang Israel, “Pengaya menua Ejip enggau Etiopia deka diempu kita, lalu bala lelaki orang Seba ti tinggi gamal deka nyadi ulun kita. Sida deka ditanchang ngena rantai lalu nitihka kita. Sida deka meremi di mua kita, lalu bejaku, ‘Allah Taala bisi enggau kita. Semina Iya siku aja ti Allah Taala.",
			"15": "<sup>15</sup> Allah Taala ke disembah orang Israel ke ngelepaska bala nembiak Iya, endang Allah Taala ti ngelalaika Diri.",
			"16": "<sup>16</sup> Semua orang ke begagaka engkeramba deka malu. Semua sida deka dipechat magang.",
			"17": "<sup>17</sup> Tang Israel diselamatka TUHAN, ngena pengelepas ti tan belama iya, lalu sida enda dipechat.’ ”",
			"18": "<sup>18</sup> TUHAN udah ngaga langit. Iya nya meh Allah Taala! Iya nempa lalu ngaga dunya. Iya ngaga dunya tegap sereta tan. Iya nadai ngaga dunya nyadi endur ti sunyi nadai mensia, tang nyadi endur alai mensia diau. Nya meh Allah Taala ti nyebut, “Aku tu TUHAN, lalu kita nadai petara bukai.",
			"19": "<sup>19</sup> Aku enda bejaku enggau chara belalai tauka ngelalaika juluk ati Aku. Aku nadai ngasuh orang Israel lebu ngapa begigaka Aku. Aku tu TUHAN, lalu Aku nyebut utai ti bendar. Aku madahka utai ti ngena.”",
			"20": "<sup>20</sup> Ku TUHAN bejaku, “Begempuru meh kita, mensia ari semua bansa, semua kita ke agi idup lebuh perintah nya alah. Awakka kita datai bechara! Orang ke bejalai bebala mayuh mai engkeramba ti digaga ari kayu, lalu besampi ngagai petara ti enda ulih nyelamatka sida, sida nya orang ke nadai nemu utai!",
			"21": "<sup>21</sup> Datai, lalu bantaika pekara kita dalam kot. Awakka orang ke kena dawa betanya ngagai pangan diri. Sapa orang dulu kelia ke madahka utai ti deka nyadi? Kati orang nya ukai Aku ti TUHAN Allah Taala ti ngelepaska bala nembiak Iya? Kita nadai petara bukai kelimpah ari Aku, Allah Taala ke lurus, ti nyadi Juruselamat.",
			"22": "<sup>22</sup> “Pulai ngagai Aku diatu ngambika kita diselamatka, semua kita mensia ti di serata dunya! Semina Aku siku aja ti Allah Taala.",
			"23": "<sup>23</sup> Semaya Aku endang amat, lalu semaya nya enda diubah. Aku besumpah atas nama Aku Empu: Semua orang deka datai lalu besugang di mua Aku lalu besumpah madahka diri deka taluk ngagai Aku.",
			"24": "<sup>24</sup> “Sida deka bejaku madahka pemenang enggau pengering semina datai ari Aku siku aja. Tang semua orang ke begedika Aku, deka dipechat.",
			"25": "<sup>25</sup> Aku ti TUHAN deka ngelepaska semua peturun Jakop, lalu sida deka muji Aku."
		},
		"46": {
			"1": "<sup>1</sup> “Nya meh pengujung bala petara menua Babilon! Dulu suba Bel enggau Nebo disembah, tang diatu seduai iya diundan ngena keledai, nating belakang jelu ti lelak.",
			"2": "<sup>2</sup> Sida engkeramba nya enda ulih nyelamatka diri empu. Sida ditangkap lalu ditabanka ngagai endur bukai. Nya meh pengujung petara menua Babilon!",
			"3": "<sup>3</sup> “Pendingka Aku, kita ke peturun Jakop, semua kita nembiak Aku ti agi tinggal. Aku udah ngibun kita kenyau ari kita ada.",
			"4": "<sup>4</sup> Aku tu Allah Taala kita, lalu Aku deka ngibun kita datai ke kita nyau tuai, lalu buk kita buban. Aku udah nempa kita, lalu Aku deka ngibun kita. Aku deka nyaup kita lalu ngelepaska kita.",
			"5": "<sup>5</sup> “Ngagai sapa kita deka mandingka Aku?” ku TUHAN bejaku. “Kati orang bisi sebaka enggau Aku?",
			"6": "<sup>6</sup> Orang muka kandi duit sida lalu nuang emas. Sida nimbang pirak ngena dachin. Sida ngaji tukang emas ngaga siku petara. Udah nya sida meremi lalu nyembah petara nya.",
			"7": "<sup>7</sup> Sida ngangkatka iya ngagai bau sida, lalu ngesan iya. Sida ngengkahka iya ba siti endur, lalu iya bediri dia, enda ulih nginsit ari endur nya. Enti orang besampi ngagai iya, iya enda nemu nyaut lalu enda ulih ngelepaska sida ari penusah.",
			"8": "<sup>8</sup> “Kingatka tu, kita orang ke bedosa. Perundingka utai ti udah dikereja Aku.",
			"9": "<sup>9</sup> Kingatka utai ti udah nyadi dulu kelia. Kita enda tau enda ngaku Aku siku aja nyadika Allah Taala kita lalu nadai orang sebaka enggau Aku.",
			"10": "<sup>10</sup> Kenyau ari pun kelia, Aku udah madahka utai ti deka nyadi. Dulu kelia Aku udah madahka utai ti deka nyadi. Aku madahka pelan Aku endang enda nemu lebu, lalu madahka Diri deka ngereja semua utai ti deka dikereja Aku.",
			"11": "<sup>11</sup> Aku ngangauka siku lelaki datai ari timur. Iya deka nyambar baka menaul lalu ngereja utai ti udah diperambu Aku. Aku udah bejaku, lalu utai nya deka dikereja.",
			"12": "<sup>12</sup> “Pendingka Aku, kita ke kieh, ke ngumbai pengelepas agi jauh.",
			"13": "<sup>13</sup> Aku deka mai hari pemenang datai semak, laban iya endang enda jauh. Pengelepas Aku enda betangguh. Aku deka nyelamatka Sion, lalu mai basa ngagai Israel dia.”"
		},
		"47": {
			"1": "<sup>1</sup> Ku TUHAN bejaku, “Babilon, nurun nuan ari kerusi diraja nuan, lalu duduk malai abus. Dulu menya nuan udah baka indu dara bungas, nengeri ti enda kala alah, tang nuan enda agi lembut sereta bajik gamal! Nuan diatu udah nyadi ulun!",
			"2": "<sup>2</sup> Pusinka batu kisar! Kisar meh tepung! Buka tambai mua nuan! Buka pekayan nuan ti manah! Siatka kain nuan lebuh nuan meraka sungai!",
			"3": "<sup>3</sup> Orang deka meda nuan telanjai. Sida deka meda nuan dikemaruhka sereta dipechat. Aku deka malas nuan, lalu nadai orang deka nagang Aku.”",
			"4": "<sup>4</sup> Allah Taala ke disembah orang Israel ti kudus nebus kitai. Nama Iya TUHAN ti Pemadu Bekuasa.",
			"5": "<sup>5</sup> Ku TUHAN bejaku ngagai Babilon, “Awakka nuan duduk enda bemunyi dalam petang. Nadai sida agi deka ngumbai nuan kuin ke semua bansa!",
			"6": "<sup>6</sup> Aku udah ringat ngagai bala nembiak Aku. Aku udah ngaga sida baka ke ukai nembiak Aku agi. Aku udah nyerahka sida ngagai jari nuan, lalu nuan nadai nemu kasihka sida. Indah sida ke tuai deh diperinsaka nuan.",
			"7": "<sup>7</sup> Nuan ngumbai diri deka seruran nyadi kuin, lalu nuan enda irauka utai ti digaga diri tauka berundingka pengujung utai nya.",
			"8": "<sup>8</sup> “Pendingka tu, nuan ke rindu ngelantangka diri, ke ngumbai diri likun sereta nadai utai ngawa. Nuan ngumbai diri besai baka Allah Taala, lalu ngumbai orang nadai baka nuan. Nuan ngumbai diri enda tau nyadi indu ke balu tauka mati anak.",
			"9": "<sup>9</sup> Tang dalam sekejap aja, dalam sehari aja, utai dua bengkah nya deka nyadi. Taja pen nuan ngena mayuh macham keramat, tang nuan deka lenyau laki, lenyau anak.",
			"10": "<sup>10</sup> “Nuan berasai likun ngereja penyai. Nuan ngumbai orang enda ulih meda nuan. Penemu-dalam enggau penemu nuan udah mai nuan tesat, lalu ku nuan bejaku dalam ati diri, ‘Aku tu Allah Taala. Nadai orang sebaka enggau aku.’",
			"11": "<sup>11</sup> Penusah ti besai deka ninggang nuan, lalu nadai siti pengawa keramat nuan ulih nagang nya. Pengerusak deka ninggang nuan enggau ngenyit, pengerusak ti nadai kala dipikir nuan!",
			"12": "<sup>12</sup> Simpan aja meh puchau enggau pengaruh nuan. Nuan udah ngena sida kenyau ari nuan agi biak. Nyangka ukur sida ulih nulung nuan. Nyangka ukur nuan ulih ngenakutka bala munsuh nuan.",
			"13": "<sup>13</sup> Nuan nadai daya, taja pen nuan diberi jaku lalau. Awakka bala orang ke bepenemu pasal bintang datai lalu nyelamatka nuan, bala orang ke belajarka pasal bintang, ke begagaka kar langit lalu madahka ngagai nuan genap bulan, utai ti deka nyadi ba nuan.",
			"14": "<sup>14</sup> “Sida nya baka rumput ti rangkai lalu api deka nganguska sida! Indah sida empu deh enda ulih nyelamatka diri. Api nya kelalu angat ke sida, laban api nya ukai api ti nyamai kena bekindu.",
			"15": "<sup>15</sup> Semina nya aja meh guna nuan enggau sida, sida ke bepenemu pasal bintang, ti udah alai nuan betanya seumur idup. Semua sida nya deka ninggalka nuan lalu mupuk, lalu nadai siku sida agi tinggal nyelamatka nuan.”"
		},
		"48": {
			"1": "<sup>1</sup> Pendingka tu, kita orang Israel, kita ke ari peturun Judah: Kita besumpah dalam nama TUHAN lalu ngumbai diri nyembah Allah Taala ke disembah orang Israel, tang kita semina bejaku ngapa.",
			"2": "<sup>2</sup> Kita temegah madahka diri peranak nengeri ti kudus lalu madahka diri bekering ba Allah Taala ke disembah orang Israel, ke benama TUHAN ti Pemadu Bekuasa.",
			"3": "<sup>3</sup> Ku TUHAN bejaku ngagai orang Israel, “Dulu kelia Aku endang udah madahka gaya utai ti deka nyadi, udah nya Aku lalu ngasuh utai nya nyadi enggau ngenyit.",
			"4": "<sup>4</sup> Aku nemu kita endang amat kieh, kering baka besi, enggai nurut baka temaga.",
			"5": "<sup>5</sup> Nya alai dulu kelia Aku udah madahka gaya pengidup kita jemah ila, madahka gaya utai ti deka nyadi, sebedau sida nyadi, ngambika kita enda ngumbai utai nya digaga engkeramba enggau anak patung kita.",
			"6": "<sup>6</sup> “Semua utai ti dipadahka Aku, udah nyadi magang diatu. Kita patut ngaku semua utai ti udah dipadahka Aku nya endang amat magang. Diatu Aku deka madahka ngagai kita utai ti baru, ti deka datai, utai ti deka nyadi, ti nadai kala dipandangka Aku dulu menya.",
			"7": "<sup>7</sup> Semina diatu aja Aku ngasuh utai nya nyadi. Nadai utai ti baka nya udah kala nyadi dulu kelia. Enti sema iya udah nyadi, kita tentu ngumbai diri nemu semua utai pasal iya.",
			"8": "<sup>8</sup> Aku nemu kita endang enda tau dikarapka, lalu kita endang ditemu selalu angkat ngelaban. Nya kebuah kita nadai kala ninga pasal utai nya. Nya kebuah berita pasal utai nya nadai kala didinga kita.",
			"9": "<sup>9</sup> “Ngambika orang mayuh deka muji nama Aku, Aku nagang Diri ringat. Aku nagang Diri ringat lalu enda ngerusak kita.",
			"10": "<sup>10</sup> Aku udah nguji kita ngena api pemerinsa, baka pirak ti dituchi dalam serumbung api. Tang Aku nemu kita endang nadai guna.",
			"11": "<sup>11</sup> Utai ti dikereja Aku endang dikereja Aku ke Aku Empu. Aku enggai nejuka nama Aku dikeleseka tauka bekunsika mulia Aku enggau orang laban mulia nya endang enggi Aku siku aja.”",
			"12": "<sup>12</sup> Ku TUHAN bejaku, “Pendingka Aku, Israel. Aku udah ngangauka kita. Aku tu Allah Taala ti terubah, ti penudi, ti Allah Taala siku aja!",
			"13": "<sup>13</sup> Jari Aku udah ngaga pugu dunya lalu mintarka langit. Lebuh Aku ngangauka dunya enggau langit, seduai iya datai tekala nya, lalu bediri di mua Aku.",
			"14": "<sup>14</sup> “Begempuru lalu pendingka Aku, semua kita! Nadai siku ari bala petara nya ulih madahka orang ke udah dipilih Aku deka nyerang Babilon. Iya deka ngereja utai ti diasuh Aku.",
			"15": "<sup>15</sup> Aku tu ke bejaku lalu ngangauka iya. Aku nguluka iya lalu ngasuh iya mujur.",
			"16": "<sup>16</sup> “Datai semak ngagai Aku diatu, lalu dingaka utai ti disebut Aku. Kenyau ari pun, Aku endang udah bejaku enggau terang lalu udah seruran ngamatka jaku Aku.” (Diatu TUHAN ti Pemadu Tinggi udah meri aku kuasa Iya, lalu ngirumka aku.)",
			"17": "<sup>17</sup> Ku Allah Taala ke disembah orang Israel ti kudus, TUHAN ti nebus kita, bejaku: “Aku tu TUHAN Allah Taala kita, ti deka ngajar kita utai ke penguntung kita lalu nunjukka jalai ti patut ditengah kita.",
			"18": "<sup>18</sup> “Enti sema kita udah mendingka jaku Aku nya baru berekat tentu udah rarat ngagai kita baka sungai ti enda nemu langkang. Pemenang tentu udah datai ngagai kita baka gelumbang ti ngalun ngagai tebing.",
			"19": "<sup>19</sup> Peturun kita tentu udah mayuh baka igi pasir, lalu Aku tetap udah nentuka sida enda dirusak.”",
			"20": "<sup>20</sup> Pansut meh kita ari Babilon. Kita udah dilepaska. Padahka berita nya enggau panjung gaga ati. Padahka berita nya di semua endur: “TUHAN udah nebus nembiak Iya Israel!”",
			"21": "<sup>21</sup> Lebuh TUHAN nguluka bala nembiak Iya bejalai nengah menua puang ti angat sereta rangkai, sida enda aus. Iya ngasuh ai pansut ari batu ke sida. Iya melah batu, lalu ai rarat pansut.",
			"22": "<sup>22</sup> “Orang ke bedosa sigi nadai pengelikun,” ku TUHAN bejaku."
		},
		"49": {
			"1": "<sup>1</sup> Pendingka aku, kita menua ti ba tebing tasik, kita ke diau jauh! Sebedau aku ada, TUHAN endang udah milih aku lalu ngeletak aku nyadika nembiak Iya.",
			"2": "<sup>2</sup> Iya ngasuh leka jaku aku tajam baka pedang. Iya nyaga aku ngena jari Iya Empu. Iya ngaga aku baka laja, tajam sereta sedia deka dikena.",
			"3": "<sup>3</sup> Ku TUHAN bejaku ngagai aku, “Israel, nuan tu nembiak Aku. Ketegal nuan, orang deka muji Aku.”",
			"4": "<sup>4</sup> Ku aku bejaku, “Aku udah gawa, tang pengawa nya nadai reti! Aku udah ngansingka pengering aku, tang nadai bulih utai.” Tang taja pia, aku arapka TUHAN deka bejaku ngarika aku. Iya deka ngupah aku ketegal pengawa ti dikereja aku.",
			"5": "<sup>5</sup> Sebedau aku ada, TUHAN endang udah ngeletak aku mai bala nembiak Iya pulai baru, mai orang Israel ti udah pambar pendiau pulai baru. TUHAN meri aku basa. Iya meh nyadika pun pengering aku.",
			"6": "<sup>6</sup> Ku TUHAN bejaku ngagai aku, “Nembiak Aku, Aku bisi pengawa ti besai agi ti diasuh Aku kereja nuan. Nuan ukai semina deka mulaika kuasa ngagai orang Israel ti agi idup, tang Aku deka mega ngaga nuan nyadika penampak ke semua bansa, ngambika semua dunya diselamatka.”",
			"7": "<sup>7</sup> Ku Allah Taala ke disembah orang Israel ti kudus enggau Juruselamat bejaku ngagai siku orang ke balat dipechat, ke dipegedika semua bansa lalu nyadi ulun bala raja: “Bala raja deka meda nuan dilepaska lalu sida deka bediri ngayanka basa sida ngagai nuan. Bala anak raja deka mega meda nuan dilepaska, lalu sida deka meremi baruh masa nuan.” Utai tu deka nyadi laban TUHAN udah milih ulun Iya. Allah Taala ke disembah orang Israel ti kudus ngamatka semaya Iya.",
			"8": "<sup>8</sup> Ku TUHAN bejaku ngagai bala nembiak Iya, “Lebuh maya Aku deka nyelamatka kita, Aku deka kasihka kita lalu nyaut sabak kita ke minta tulung. Aku deka nyaga sereta ngelindung kita lalu nengah kita Aku deka ngaga siti sempekat enggau semua bansa. Aku deka ngasuh kita ngentapka diri, sekali agi, di menua kita empu ti nadai orang nguan diatu.",
			"9": "<sup>9</sup> Aku deka nyebut ngagai orang tangkap, ‘Kita diatu dilepaska!’ lalu ngagai sida ke diau dalam petang, ‘Pansut ngagai penampak!’ Sida deka nyadi baka jelu bedus ti ngulam ba munggu.",
			"10": "<sup>10</sup> Sida nadai agi lapar tauka aus. Pengangat panchar mata hari enggau pengangat menua puang enda agi ngemediska sida, laban sida deka diuluka siku ti rinduka sida. Iya deka nguluka sida ngagai mata ai.",
			"11": "<sup>11</sup> “Lalu Aku deka ngaga jalai raya ngerenchah bukit lalu nyendiaka jalai ti deka ditengah bala nembiak Aku.",
			"12": "<sup>12</sup> Bala nembiak Aku deka datai ari jauh, ari utara enggau ari barat, enggau ari Aswan di selatan.”",
			"13": "<sup>13</sup> Belagu meh nuan langit! Manjung gaga ati meh nuan dunya! Awakka bukit belagu! TUHAN deka merindang bala nembiak Iya. Iya deka sinu ati ke bala nembiak Iya ke merinsa.",
			"14": "<sup>14</sup> Tang ku orang Jerusalem bejaku, “TUHAN udah ninggalka kitai! Iya enda agi ingatka kitai.”",
			"15": "<sup>15</sup> Nya alai TUHAN nyaut, “Kati indu enda ingatka anak diri lalu enda rinduka anak ke diadaka iya empu? Enti sema indai enda ingatka anak diri, Aku deka seruran ingatka kita.",
			"16": "<sup>16</sup> Jerusalem, Aku deka seruran ingatka nuan! Aku udah nuliska nama nuan ba tapa jari Aku.",
			"17": "<sup>17</sup> “Sida ke deka nirika nuan baru, deka datai enda lama da agi, lalu sida ke udah ngerusak nuan, deka mupuk.",
			"18": "<sup>18</sup> Malik kiba-kanan lalu peda utai ti benung nyadi ngelingi nuan! Bala nembiak nuan benung begempuru. Sida iya pulai ngagai nuan! Nya alai laban Aku tu Allah Taala ti idup, kita deka temegahka bala kita empu, baka indu ke ditikah ke temegahka batu berega ti dikena iya.",
			"19": "<sup>19</sup> “Menua kita udah nyadi tembawai lalu nadai orang nguan, tang diatu menua kita nya kelalu mit lalu enda ulih ngundan sida ke datai lalu deka diau dia. Lalu sida ke udah ngaga nuan nyadi tembawai deka dibuai jauh ari nuan.",
			"20": "<sup>20</sup> Bala nembiak nuan ti udah diadaka di menua bukai deka jemah ila nyebut ngagai nuan, ‘Menua tu kelalu mit, kami begunaka menua ti luas agi alai diau!’",
			"21": "<sup>21</sup> Udah nya nuan deka bejaku dalam ati diri, ‘Sapa udah beranakka bala nembiak tu ke aku? Bala anak aku udah lenyau, lalu aku enda ulih beranak agi. Aku udah dibuai lalu diburu ngagai menua bukai. Sapa udah nupi bala nembiak tu? Aku tinggal kediri-diri, nya alai, ari ni penatai bala nembiak tu?’ ”",
			"22": "<sup>22</sup> Ku TUHAN ti Pemadu Tinggi bejaku ngagai bala nembiak Iya: “Aku deka meri tanda ngagai semua bansa, lalu sida deka mai bala nembiak nuan pulai baru ngagai menua sida empu.",
			"23": "<sup>23</sup> Bala raja deka nyadi baka apai nuan. Bala kuin deka nyadi baka indai nuan. Sida deka meremi baruh di mua nuan, lalu ngemesaika nuan. Enggau ati ti baruh sida deka masa nuan. Nya baru nuan deka nemu Aku endang TUHAN. Nadai orang ke nganti tulung ari Aku, deka asa ngapa.”",
			"24": "<sup>24</sup> Kati nuan ulih ngerampas perapasan ari jari soldadu? Kati nuan ulih ngelepaska orang tangkap ari jari orang ke jai?",
			"25": "<sup>25</sup> Ku TUHAN nyaut, “Nya meh utai ti deka nyadi. Orang ke udah ditangkap soldadu, deka ditabanka, lalu perapasan ti udah ulih orang ke jai, deka dirampas. Aku deka ngelaban barang sapa ke ngelaban nuan, lalu Aku deka ngelepaska bala anak nuan.",
			"26": "<sup>26</sup> Aku deka ngasuh orang ke nekanka pengidup nuan, bebunuhka pangan diri. Sida deka mabuk laban ati ti seruran deka bebunuh pedis ati. Nya baru semua bansa deka nemu Aku endang TUHAN, ke nyelamat sereta ngelepaska nuan. Sida deka nemu Aku tu Allah Taala ti bekuasa orang Israel.”"
		},
		"50": {
			"1": "<sup>1</sup> Ku TUHAN bejaku, “Kati nuan ngumbai Aku muru bala nembiak Aku baka laki ke muai bini? Enti pia, dini alai surat sarak? Kati nuan ngumbai Aku nyual nuan nyadi orang tangkap baka lelaki ke nyual bala anak diri nyadi ulun? Ukai pia. Kita ditangkap lalu dibuai ngagai menua bukai laban dosa kita. Kita dibuai ngagai menua bukai laban penyalah kita.",
			"2": "<sup>2</sup> “Nama kebuah bala nembiak Aku enda nyaut lebuh Aku datai ngagai sida deka nebus sida? Nama kebuah sida enda nyaut, lebuh Aku ngangau? Kati Aku tu kelalu lemi nebus sida? Aku ulih ngerangkaika tasik ngena seleka jaku lalu ngubah sungai nyadi menua puang, datai ke semua ikan dalam sungai nya mati laban nadai agi ai.",
			"3": "<sup>3</sup> Aku ulih ngasuh langit bebali petang, baka ke ngulitka orang ke mati.”",
			"4": "<sup>4</sup> TUHAN ti Pemadu Tinggi udah ngajar Aku utai ti patut disebut, ngambika aku ulih ngeringka orang ke lelak. Genap pagi Iya ngasuh aku gagit ati deka ningaka utai ti deka diajar Iya ngagai aku.",
			"5": "<sup>5</sup> TUHAN udah ngasuh aku mereti, lalu aku enda angkat ngelaban Iya tauka ninggalka Iya.",
			"6": "<sup>6</sup> Aku ngayanka belakang aku ngagai orang ke malu aku. Aku enda nagang sida, lebuh sida mechat aku, lebuh sida ngentun ragum aku lalu ngeludah mua aku.",
			"7": "<sup>7</sup> Tang jaku pechat sida enda ulih ngemediska aku laban TUHAN ti Pemadu Tinggi nulung aku. Aku ngeringka diri natka pechat sida. Aku nemu diri enda ulih dipechat sida,",
			"8": "<sup>8</sup> laban Allah Taala semak aku, lalu Iya deka ngumbai aku nadai penyalah. Kati orang bisi berani bedawaka aku? Aram kitai sama mansang ngagai kot! Awakka iya bedawaka aku!",
			"9": "<sup>9</sup> TUHAN ti Pemadu Tinggi deka bejaku ngarika aku. Nya alai, sapa ulih ngumbai aku udah ngereja penyalah? Semua orang ke bedawaka aku, deka lesap magang. Sida deka lesap baka kain ti diempa indu gegat.",
			"10": "<sup>10</sup> Semua kita ke nangika TUHAN sereta ngasika jaku ulun Iya, jalai ti ditengah kita nyangka udu petang, tang panggaika pengarap kita ba TUHAN. Panggaika diri ba Allah Taala kita.",
			"11": "<sup>11</sup> Semua kita ke bepekat deka ngerusak orang bukai, kita empu deka dirusak akal kita empu. TUHAN Empu deka ngasuh utai tu nyadi. Kita deka merinsa."
		},
		"51": {
			"1": "<sup>1</sup> Ku TUHAN bejaku, “Pendingka Aku, kita ke minta diri diselamatka, kita ke datai ngagai Aku minta tulung. Kingatka batu ti penatai kita, lumbung batu alai kita ke udah digaga.",
			"2": "<sup>2</sup> Kingatka aki kita, Abraham, enggau Sarah, ke nurunka kita. Lebuh Aku ngangauka Abraham, iya nadai anak, tang Aku merekatka iya, lalu meri iya mayuh anak. Aku meri iya mayuh peturun.",
			"3": "<sup>3</sup> “Aku deka ngayanka penyiru Aku ngagai Jerusalem, ngagai semua orang ke diau dalam tembawai iya. Taja pen menua iya udah nyadi menua puang, Aku deka ngaga iya nyadi kebun, baka kebun ti digaga Aku di Eden. Orang deka gaga sereta lantang ati diau dia, sereta nyanyi pantun puji enggau belagu meri terima kasih ngagai Aku.",
			"4": "<sup>4</sup> “Pendingka Aku, kita ke nembiak Aku. Pendingka utai ti disebut Aku: Aku meri jaku ajar Aku ngagai semua bansa. Adat Aku deka meri sida penampak.",
			"5": "<sup>5</sup> Aku deka lengkas datai lalu ngelepaska sida. Maya pemenang Aku nyau semak. Aku Empu deka merintah semua bansa. Menua ti ba tebing tasik nganti penatai Aku. Sida nganti enggau ati ti andal ngadang Aku deka ngelepaska sida.",
			"6": "<sup>6</sup> Engkadah ke langit, perening ngagai dunya! Langit deka lesap baka asap. Dunya deka luya baka kain ti lama, lalu semua orang ke diau dalam dunya, deka mati baka lalat. Tang pengelepas ti dibai Aku, deka meruan belama iya. Pemenang Aku deka meruan belama iya.",
			"7": "<sup>7</sup> “Pendingka Aku, kita ke nemu pengelurus, ti udah ngelekatka ajar Aku dalam ati kita. Anang takut lebuh orang ngelese sereta mechat kita.",
			"8": "<sup>8</sup> Sida deka lesap baka gari ti diempa indu gegat! Tang pengelepas ti dibai Aku deka meruan belama iya. Pemenang Aku deka tan belama iya.”",
			"9": "<sup>9</sup> Dani, O TUHAN, lalu tulung kami! Kena meh kuasa Nuan, lalu selamatka kami. Kena meh kuasa nya baka ke dikereja Nuan dulu kelia. Nuan Empu ke mepat antu tasik ke benama Rahap.",
			"10": "<sup>10</sup> Nuan Empu ke ngerangkaika tasik lalu ngaga jalai raya nengah ai, ngambika sida ke diselamatka Nuan, ulih meraka ke seberai.",
			"11": "<sup>11</sup> Sida ke udah dilepaska Nuan deka datai di Jerusalem enggau ati ti gaga, belagu sereta manjung gaga ati. Sida deka lantang ati belama iya, dilepaska belama iya ari ati ti sinu sereta tusah.",
			"12": "<sup>12</sup> Ku TUHAN bejaku, “Aku tu ke meri kita pengering. Nama kebuah kita takutka mensia, ti nadai lebih agi tan ari rumput?",
			"13": "<sup>13</sup> Kati kita enda ingatka TUHAN ti udah ngaga kita, ke mintarka langit lalu nudukka pugu dunya? Nama kebuah kita seruran takutka pengeringat orang ke nekanka pengidup kita, orang ke sedia deka ngerusak kita? Pengeringat sida enda ulih negu kita agi.",
			"14": "<sup>14</sup> Orang ke kena jil, deka dilepaska enda lama da agi. Sida deka panjai umur lalu nadai suntuk pemakai.",
			"15": "<sup>15</sup> “Aku tu TUHAN Allah Taala kita. Aku ngirau tasik lalu ngasuh gelumbang besegum. Nama Aku TUHAN ti Pemadu Bekuasa!",
			"16": "<sup>16</sup> Aku mintarka langit lalu nudukka pugu dunya. Ku Aku bejaku ngagai Jerusalem, ‘Kita tu nembiak Aku! Aku udah meri jaku ajar Aku ngagai kita, lalu Aku nyaga kita ngena jari Aku.’ ”",
			"17": "<sup>17</sup> O Jerusalem, dani nuan! Dani lalu angkat! Nuan udah ngirup mangkuk ukum ti udah diasuh TUHAN irup nuan lebuh Iya ringat. Nuan udah ngirup ari mangkuk nya, lalu iya ngasuh nuan guir-guir.",
			"18": "<sup>18</sup> Nadai orang ngiring nuan. Nadai siku ari bala nembiak nuan deka megai jari nuan.",
			"19": "<sup>19</sup> Dua bengkah penusah ti besai udah ninggang nuan. Menua nuan udah rusak laban perang, lalu bala nembiak nuan udah keberuran. Nadai orang mandangka penyiru ngagai nuan.",
			"20": "<sup>20</sup> Ba genap sukut jalai raya bala nembiak nuan rebah lembut tulang. Sida iya baka rusa ti disintak jarin. Sida udah ngasaika pengeringat Allah Taala.",
			"21": "<sup>21</sup> Kita orang Jerusalem ke merinsa, kita ke guir-guir baka orang ke mabuk,",
			"22": "<sup>22</sup> TUHAN Allah Taala kita bejaku ngarika kita, ku Iya, “Aku ngambi mangkuk ti udah diberi Aku ngagai kita lebuh Aku ringat. Kita enda agi ibuh ngirup wain ti ngasuh kita guir-guir.",
			"23": "<sup>23</sup> Aku deka meri wain nya ngagai orang ke nekanka pengidup kita, ngagai sida ke ngasuh kita gali ba jalai raya lalu ngelunjak kita, baka ke ngelunjak tanah.”"
		},
		"52": {
			"1": "<sup>1</sup> Jerusalem, awakka nuan kering lalu beberita baru! Nengeri Allah Taala ti kudus, rasukka gari nuan ti manah! Orang kapir enda agi tama nengah pintu nuan.",
			"2": "<sup>2</sup> Lepaska diri empu, Jerusalem! Angkat ari amau, lalu duduk ba kerusi diraja nuan! Buka rantai ti nanchang kita, kita orang Sion ti kena jil!",
			"3": "<sup>3</sup> Ku TUHAN ti Pemadu Tinggi bejaku ngagai bala nembiak Iya, “Lebuh kita nyadi ulun, kita ukai dibeli. Baka nya mega, kita ukai dilepaska ngena duit.",
			"4": "<sup>4</sup> Lebuh kita mansang ngagai menua Ejip nyadi orang kampar, kita kin nitihka peneka ati kita empu. Tang Asiria nabanka kita lalu nadai nyuaka rega.",
			"5": "<sup>5</sup> Nyadi diatu, utai ti baka nya udah nyadi di menua Babilon: kita nyadi orang tangkap, lalu kita ukai dibeli. Orang ke merintah kita temegah sereta jegak-jegak, lalu seruran mechat Aku.",
			"6": "<sup>6</sup> Jemah ila, kita deka ngaku Aku Allah Taala, lalu ngaku Aku udah bejaku ngagai kita.”",
			"7": "<sup>7</sup> Naka meh pengerindu meda siku seruan ke datai ngelangkah bukit, mai berita ti manah, berita pasal pemaik! Iya madahka pasal pemenang, lalu nyebut ngagai Sion, “Allah Taala nuan endang Raja!”",
			"8": "<sup>8</sup> Sida ke nyaga nengeri manjung, sama sereta manjung gaga ati. Sida ulih meda ngena mata sida empu pemulai TUHAN ngagai Sion.",
			"9": "<sup>9</sup> Manjung gaga ati meh kita tembawai Jerusalem. TUHAN deka ngelepaska nengeri Iya Empu lalu merindang bala nembiak Iya.",
			"10": "<sup>10</sup> TUHAN deka ngena kuasa Iya ti kudus. Iya deka ngelepaska bala nembiak Iya, lalu semua dunya deka meda nya.",
			"11": "<sup>11</sup> Kita enda tau enda angkat ari menua Babilon, semua kita ke mai pekekas Rumah Sembiang. Anang negu utai ti enda tuchi. Intu diri kudus lalu mupuk.",
			"12": "<sup>12</sup> Sekali tu kita enda ibuh berumban mupuk laban kita ukai rari. TUHAN Allah Taala kita deka nguluka kita lalu nyaga kita.",
			"13": "<sup>13</sup> Ku TUHAN bejaku, “Nembiak Aku deka mujur ngereja pengawa iya. Iya deka nerima basa ti besai.",
			"14": "<sup>14</sup> Mayuh orang tekenyit ati meda iya. Gamal iya balat amat rusak datai ke nyau ukai gamal mensia agi.",
			"15": "<sup>15</sup> Tang diatu mayuh bengkah bansa deka alit ati meda iya, lalu bala raja enda tepansutka jaku laban alit ati. Sida deka meda lalu meretika utai ti nadai udah kala ditemu sida.”"
		},
		"53": {
			"1": "<sup>1</sup> Orang mayuh lalu nyaut, “Sapa arapka utai ti udah didinga kami? Lalu ngagai sapa TUHAN udah ngayanka kuasa Iya?",
			"2": "<sup>2</sup> Peneka TUHAN Empu ti ngasuh nembiak Iya tumbuh baka kayu ti beurat ba tanah ti rangkai. Iya ukai tinggi pangkat tauka sigat ti tau ngasuh kitai tekait ati. Nadai utai ti manah gaya ba iya, ti tau ngasuh kitai tetarit ati ngagai iya.",
			"3": "<sup>3</sup> Kitai udah mechat sereta nulak iya. Iya udah natka diri merinsa sereta pedis. Nadai orang deka malik ngagai iya, kitai enggai ibuhka iya lalu ngaga iya baka orang ke nadai guna.",
			"4": "<sup>4</sup> “Tang iya nanggung pemedis kitai, lalu muai penyakit kitai. Sekumbang utai nya ti nyadi, kitai ngumbai pemerinsa iya nya ukum ari Allah Taala.",
			"5": "<sup>5</sup> Tang iya bakal ketegal dosa kitai, lalu iya dipalu ketegal penyai kitai. Kitai digeraika ulih ukum ti ditatka iya, lalu ulih bakal iya, kitai digeraika.",
			"6": "<sup>6</sup> Semua kitai tu baka jelu bedus ti tesat, bela bejalai ngatika diri; lalu TUHAN udah manggaika penyai semua kitai ba iya.",
			"7": "<sup>7</sup> “Orang balat amat kasar enggau iya, tang iya natka nya enggau ati ti baruh. Iya nadai bejaku seleka. Baka anak domba ti baru deka disayat, baka bedus ti baru deka dikukur, iya nadai bejaku seleka.",
			"8": "<sup>8</sup> Iya ditangkap, diukum, dibai kebukai lalu dibunuh, lalu nadai orang deka ibuhka utai ti nyadi ba iya. Iya dibunuh ketegal dosa kitai.",
			"9": "<sup>9</sup> Iya dikuburka begulai enggau orang ke jai, dikuburka begulai enggau orang ke kaya, taja pen iya nadai udah ngereja penyalah tauka bejaku bula.”",
			"10": "<sup>10</sup> Ku TUHAN bejaku, “Ari peneka Aku, iya natka pemerinsa; pemati iya nyadika genselan ti mai pengampun. Nya alai iya deka meda peturun diri. Iya deka panjai umur lalu ulih iya, juluk ati Aku deka mujur.",
			"11": "<sup>11</sup> Lebuh iya udah natka pemerinsa, iya deka gaga ati baru. Iya deka nemu diri enda lebu merinsa. Nembiak Aku ke angkun tu, ke dikerinduka Aku, deka nanggung ukum orang mayuh lalu ketegal iya, Aku deka ngampun sida.",
			"12": "<sup>12</sup> Nya alai Aku deka meri iya pangkat ti tinggi, begulai enggau orang ke tinggi pangkat sereta bekuasa. Enggau ati ti penuh, iya nyerahka nyawa diri lalu natka pemerinsa sama enggau orang ke jai. Iya nanggung dosa orang mayuh, lalu besampika orang ke bedosa.”"
		},
		"54": {
			"1": "<sup>1</sup> Jerusalem, nuan udah baka indu ke nadai anak, tang diatu nuan tau belagu sereta manjung gaga ati. Diatu nuan deka lebih mayuh agi anak ari indu ke nadai kala ditinggalka laki.",
			"2": "<sup>2</sup> Gaga langkau kain nuan besai agi. Gaga panjai agi tali iya, lalu gaga tegap agi tiang bantil iya!",
			"3": "<sup>3</sup> Nuan deka nangkir pemesai rampa menua nuan ari tisi sepiak ngagai tisi sepiak. Bala nembiak nuan deka ngambi pulai baru menua ti diuan bansa bukai diatu. Nengeri ti enda diuan orang diatu, deka penuh laban mensia.",
			"4": "<sup>4</sup> Anang takut, laban nuan enda dikemaluka. Nuan enda dipechat. Nuan deka badu agi ingatka diri ti udah enda tetap ati lebuh nuan agi biak, enggau pasal diri ke balu lalu diau seilu-ilu.",
			"5": "<sup>5</sup> Allah Taala ti ngaga nuan deka nyadika laki nuan. Nama Iya TUHAN ti Pemadu Bekuasa. Allah Taala ke disembah orang Israel ti kudus deka nebus nuan. Iya nya ke merintah semua dunya.",
			"6": "<sup>6</sup> Israel, nuan baka bini ke agi biak, ke ditinggalka laki, lalu balat tusah ati. Tang TUHAN ngangauka nuan pulai baru ngagai Iya. Ku iya:",
			"7": "<sup>7</sup> “Aku ninggalka nuan sekejap aja. Aku deka ngambi nuan pulai baru enggau ati ti balat rindu.",
			"8": "<sup>8</sup> Aku nguingka Diri ari nuan enda lama, laban Aku ringat, tang Aku deka ngayanka pengerindu Aku ngagai nuan belama iya.” Pia ku TUHAN ti nebus nuan bejaku.",
			"9": "<sup>9</sup> “Lebuh maya Noah menya, Aku besemaya enda agi ngampuhka dunya ngena ai bah. Diatu Aku besemaya enda agi ringat ngagai nuan. Aku enda nganu tauka ngukum nuan.",
			"10": "<sup>10</sup> Bukit enggau munggu nyangka tau tumpur, tang pengerindu Aku ke nuan enda nemu abis. Aku deka ngingatka sempekat pemaik Aku belama iya.” Pia ku TUHAN ti rinduka nuan bejaku.",
			"11": "<sup>11</sup> Ku TUHAN bejaku, “O Jerusalem, nuan nengeri ti merinsa, ti nadai daya, ti nadai orang merindang. Aku deka ngaga pugu nuan baru ngena batu ti berega.",
			"12": "<sup>12</sup> Aku deka ngaga menara nuan ngena batu sejabu pintu kuta nuan ngena batu ti beperenching baka api, enggau dinding ti ngelingi nuan ngena batu ti berega.",
			"13": "<sup>13</sup> “Aku Empu deka ngajar bala nembiak nuan lalu meri sida pengaya enggau pemaik.",
			"14": "<sup>14</sup> Atur ti betul enggau pengelurus deka ngasuh nuan kering. Nuan deka diau likun ari orang ke nekanka pengidup enggau ari utai ti balat ngenakut.",
			"15": "<sup>15</sup> Barang sapa nyerang nuan, ngereja nya ukai ari asuh Aku. Barang sapa ngelaban nuan, deka alah.",
			"16": "<sup>16</sup> “Aku tu ke ngaga tukang kambuh, ke nungkunka api lalu ngambuh senyata. Aku mega ngaga soldadu ke bekenaka senyata bebunuhka munsuh.",
			"17": "<sup>17</sup> Tang nadai senyata ti digaga ulih ngemediska nuan lalu nuan deka nyaut semua orang ke besalah nuan. Aku deka bejaku ngarika bala nembiak Aku lalu meri sida pemenang.” TUHAN udah bejaku."
		},
		"55": {
			"1": "<sup>1</sup> Ku TUHAN bejaku, “Datai kitu, semua kita ke aus, tu ai amat! Datai kitu, kita ke nadai duit, terima meh gandum enggau enda bebayar, lalu empa! Datai kitu! Irup wain enggau ai tusu, enggau enda bebayar!",
			"2": "<sup>2</sup> Nama kebuah bebelika utai ti enda ngasuh kita kenyang? Nama kebuah ngena duit ari gaji kita, tang agi lapar? Pendingka Aku, lalu kereja utai ti diasuh Aku, nya baru kita deka makai pemakai ti pemadu manah.",
			"3": "<sup>3</sup> “Anang enda mending diatu, kita ke nembiak Aku, lalu datai ngagai Aku. Datai ngagai Aku, lalu kita deka bulih pengidup! Aku deka ngaga siti sempekat ti meruan belama iya enggau kita lalu meri kita berekat ti udah disemaya Aku ngagai David.",
			"4": "<sup>4</sup> Aku udah ngaga David nyadi tuai, enggau nyadika kepala ke mayuh bengkah bansa, lalu ulih iya, Aku udah ngayanka kuasa Aku ngagai sida.",
			"5": "<sup>5</sup> Diatu kita deka mesanka semua bansa ti enda ditemu kita. Dulu suba sida enda nemu kita, tang diatu sida deka belanda datai lalu begulai enggau kita! Aku TUHAN Allah Taala kita, Allah Taala ke disembah orang Israel ti kudus, deka ngasuh semua utai tu nyadi. Aku deka meri kita basa enggau mulia.”",
			"6": "<sup>6</sup> Kuingka diri ngagai TUHAN, lalu besampi ngagai Iya, laban Iya diatu nyau semak.",
			"7": "<sup>7</sup> Awakka orang ke jai, ninggalka jalai pengidup sida lalu ngubah chara sida berunding. Awakka sida nguingka diri ngagai TUHAN Allah Taala kitai. Iya endang kasih, lalu jampat ngampun.",
			"8": "<sup>8</sup> Ku TUHAN bejaku, “Runding Aku enda baka runding kita, lalu jalai Aku enda baka jalai kita.",
			"9": "<sup>9</sup> Baka langit ti tinggi ari atas tanah, baka nya meh jalai enggau runding Aku tinggi agi ari jalai enggau runding kita.",
			"10": "<sup>10</sup> “Leka jaku Aku baka seleju enggau ujan ti labuh ari langit lalu meri ai ngagai dunya. Sida ngasuh utai ti ditanam tumbuh lalu mansutka benih ngambika bisi ditanam, enggau pemakai ngambika bisi diempa.",
			"11": "<sup>11</sup> Baka nya meh jaku ti pansut ari mulut Aku. Iya tetap deka mujur ngereja utai ti udah diperambu Aku ke iya. Iya deka ngereja utai ti diasuh Aku kereja iya.",
			"12": "<sup>12</sup> “Kita deka ninggalka menua Babilon enggau ati ti gaga. Kita deka diiring pansut ari nengeri nya dalam pemaik. Bukit enggau munggu deka inggar belagu, lalu kayu deka manjung gaga ati.",
			"13": "<sup>13</sup> Kayu saipris deka tumbuh ba endur alai madang emperingat ti tumbuh diatu. Kayu maitel deka tumbuh nganti madang duri. Tu deka nyadika tanda ti tan belama iya, kena ngingatka utai ti udah dikereja Aku ti TUHAN.”"
		},
		"56": {
			"1": "<sup>1</sup> Ku TUHAN bejaku ngagai bala nembiak Iya, “Kereja utai ti lurus sereta ngena, laban Aku deka ngelepaska kita enda lama da agi.",
			"2": "<sup>2</sup> Aku deka merekatka orang ke seruran ngintu Hari Sabat, lalu enda ngamahka hari nya. Aku deka merekatka orang ke enda ngereja penyai.”",
			"3": "<sup>3</sup> Orang ari menua bukai ti diau begulai enggau nembiak TUHAN, enda patut nyebut, “TUHAN enggai ngemendarka aku besembiang enggau bala nembiak Iya.” Orang ke udah dipeliri, enda tau berunding ngumbai diri enda tau nyadi raban nembiak Allah Taala, ketegal iya enda ulih bisi anak.",
			"4": "<sup>4</sup> Ku TUHAN bejaku ngagai orang ke baka nya, “Enti nuan ngintu Hari Sabat kena nuan ngemesaika Aku, lalu enti nuan ngereja utai ti ngerinduka ati Aku, lalu tetap ati ngasika sempekat Aku,",
			"5": "<sup>5</sup> nya baru nama nuan deka dikingatka dalam Rumah Aku, enggau ba bala nembiak Aku, lama agi ari enti nuan bisi anak lelaki enggau anak indu. Nuan deka dikingatka belama iya.”",
			"6": "<sup>6</sup> Lalu ku TUHAN bejaku enggau bala orang kampar ti udah nyadi raban nembiak TUHAN, ti rinduka Iya, lalu betuaika Iya, ke ngintu Hari Sabat sereta ngasika sempekat Iya enggau ati ti tetap:",
			"7": "<sup>7</sup> “Aku deka mai kita ngagai Sion, bukit Aku ti kudus, meri kita ati ti gaga dalam rumah sembiang Aku, lalu nerima piring ti diberi kita ba alta Aku. Rumah Aku deka dikumbai rumah sembiang ke orang ari semua bansa.”",
			"8": "<sup>8</sup> TUHAN ti Pemadu Tinggi, ti udah mai bala nembiak Iya Israel pulai ari menua alai sida ke udah dibuai, udah besemaya madahka Diri deka mai orang bukai nyadika raban sida.",
			"9": "<sup>9</sup> TUHAN udah ngasuh bansa bukai datai baka jelu babas, lalu makai bala nembiak Iya.",
			"10": "<sup>10</sup> Ku Iya, “Semua bala tuai, ke dikarapka Aku meri jaku tangkan ngagai bala nembiak Aku, buta magang! Sida nadai nemu utai. Sida baka ukui ti dikarapka jaga tang enda nemu nyalak. Sida semina gali lalu bemimpi. Naka meh peneka sida tinduk!",
			"11": "<sup>11</sup> Sida nya baka ukui ti bam, ti nadai nemu kenyang. Bala tuai tu nadai nemu reti utai. Genap iku sida ngereja utai nitihka peneka ati diri, lalu ngambi ulih ke diri empu.",
			"12": "<sup>12</sup> Ku bala pemabuk tu bejaku, ‘Aram ngambi wain lalu ngirup enggau naka ulih! Pagila deka manah agi ari sehari tu!’ ”"
		},
		"57": {
			"1": "<sup>1</sup> Orang ke manah mati, lalu nadai orang mereti tauka ibuhka sida. Tang lebuh sida mati, penusah nadai agi ulih ngemediska sida.",
			"2": "<sup>2</sup> Orang ke idup menyana, deka tetemuka pemaik lalu belelak lebuh sida mati.",
			"3": "<sup>3</sup> Datai kitu kita orang ke bedosa, ngambika kita diakim! Kita tu nadai lebih ari manang, tauka orang ke butang, tauka indu sundal.",
			"4": "<sup>4</sup> Sapa ke dikeduan kita? Kita orang ke bula, sapa ke dikeleseka kita?",
			"5": "<sup>5</sup> Kita beleman di baruh kayu keramat kita, kena kita nyembah petara ti ngasuh peridi. Kita nyerahka bala anak kita nyadika piring dalam lubang gua ti semak sungai.",
			"6": "<sup>6</sup> Kita ngambi batu ti alus ari endur nya, lalu nyembah batu nya nyadika petara. Kita nuang wain nyadika piring ti diberi kita ngagai sida, lalu mai ngagai sida piring tepung. Kati kita ngumbai Aku rinduka semua utai nya?",
			"7": "<sup>7</sup> Kita niki ngagai bukit ti tinggi ngenjuk piring lalu beleman enggau pangan diri.",
			"8": "<sup>8</sup> Kita nirika engkeramba kita ke kamah ngimbai mua pintu kita ari dalam. Kita ninggalka Aku. Kita muka gari kita, lalu niki ngagai katil kita ke besai, ngagai ambai kita ke digaji kita tinduk enggau kita. Dia meh alai kita ngemuaska ati diri ti kanji.",
			"9": "<sup>9</sup> Kita ngena minyak wangi enggau minyak unsut, lalu mansang nyembah petara Molek. Kita ngirumka bala seruan ngagai mayuh bengkah menua, nyentuk ke ngagai dunya pemati, begigaka petara ti deka disembah kita.",
			"10": "<sup>10</sup> Kita nyau lelak begigaka petara bukai, tang kita enda nemu badu. Kita ngumbai engkeramba kita ke kamah nya ulih meri kita pengering ngambika kita enda lembut tulang.",
			"11": "<sup>11</sup> Ku TUHAN bejaku, “Sapa petara nya ti ngasuh kita takut, datai ke kita nyau madahka utai ti bula ngagai Aku, lalu enda agi ingatka Aku? Kati kita badu ngemesaika Aku laban Aku lama udah enda bemunyi?",
			"12": "<sup>12</sup> Kita ngumbai utai ti dikereja kita nya utai ti ngena, tang Aku deka mandangka semua ulah kita, lalu engkeramba kita enda ulih nulung kita.",
			"13": "<sup>13</sup> Lebuh kita nyabak minta tulung, awakka bala engkeramba kita ngelepaska kita! Kesuh ribut aja ulih ngebuka sida! Tang orang ke manggaika diri ba Aku, deka idup di menua tu lalu deka nyembah Aku dalam Rumah Aku.”",
			"14": "<sup>14</sup> Ku TUHAN bejaku, “Awakka bala nembiak Aku pulai ngagai Aku baru. Buai semua utai ti nekul jalai sida! Gaga lalu sediaka jalai raya!",
			"15": "<sup>15</sup> “Aku tu Allah Taala ti tinggi, ti kudus, ti idup belama iya. Aku diau ba endur ti tinggi sereta kudus, tang Aku mega diau begulai enggau bala nembiak Aku ke baruh ati sereta udah nesal ati ke dosa sida, ngambika Aku ulih mulaika ati ti kempang enggau pengadang ngagai sida baru.",
			"16": "<sup>16</sup> Aku udah meri nembiak Aku pengidup, lalu Aku enda agi majak besalah sida, tauka ringat ngagai sida belama iya.",
			"17": "<sup>17</sup> Suba Aku udah ringat ngagai sida ketegal dosa enggau pengamu sida. Nya alai Aku ngukum sida lalu ngelengkaka sida. Tang sida kieh, lalu majak nitihka jalai sida empu.",
			"18": "<sup>18</sup> “Aku udah meda jalai sida ngereja utai, tang Aku deka ngeraika sida. Aku deka nguluka sida, lalu nulung sida, lalu Aku deka merindang sida ke ngulit.",
			"19": "<sup>19</sup> Aku meri pemaik ngagai semua orang ke semak enggau ke jauh! Aku deka ngeraika nembiak Aku.",
			"20": "<sup>20</sup> Tang orang ke jai deka nyadi baka tasik ti enda ngetu begelumbang, ti enda nemu badu ngalun ngagai tebing, mai pengamah enggau tanah luchak.",
			"21": "<sup>21</sup> Orang ke bedosa sigi nadai pengelikun,” ku TUHAN bejaku."
		},
		"58": {
			"1": "<sup>1</sup> Ku TUHAN bejaku, “Peradakka nyawa nuan enggau naka penginggar! Padahka ngagai nembiak Aku penyalah sida, padahka ngagai orang Israel dosa sida!",
			"2": "<sup>2</sup> Sida nyembah Aku tiap hari, madahka diri keran deka nemu jalai Aku sereta ngasika adat Aku. Sida madahka diri minta Aku meri sida adat ti lurus, lalu madahka diri gaga ati nyembah Aku.”",
			"3": "<sup>3</sup> Ku sida nanya, “Nama kebuah kami bepasa, enti Nuan enda meda kami? Nama kebuah kami ngemaruhka diri, enti Nuan enda bedulika kami?” Ku TUHAN bejaku ngagai sida, “Iya ti bendar, lebuh kita bepasa, kita ngereja utai kena kita ngulihka penguntung ke diri empu lalu kita nekanka pengidup orang ke gawa ke kita.",
			"4": "<sup>4</sup> Kita mangah lebuh kita bepasa, lalu kita belaya lalu berekak. Kati kita ngumbai bepasa ti baka nya ulih nyungkak Aku mendingka sampi kita?",
			"5": "<sup>5</sup> Lebuh kita bepasa, kita endang sengaja ngemediska diri empu; kita kunduk-kunduk baka daun rumput, lalu gali malai kain guni enggau amau. Kati nya gaya utai ti dikumbai kita bepasa? Kati kita ngumbai Aku rinduka utai ti baka nya?",
			"6": "<sup>6</sup> “Baka tu ku gaya bepasa ti dikedekaka Aku: muai rantai ti nekanka pengidup orang, muka tali tangkun ti merinsaka sida, ngelepaska orang ke kena perinsa, lalu matahka semua kungkung;",
			"7": "<sup>7</sup> magi pemakai kita enggau orang ke lapar; ngelaluka orang ke seranta, ke nadai endur alai diau ke dalam rumah kita; meri gari ngagai orang ke nadai gari; lalu nulung kaban belayan kita empu.",
			"8": "<sup>8</sup> Nya baru penampak kita deka manchar baka mata hari ti tumbuh pagi hari, lalu telih kita deka lengkas suman. Pengelurus kita deka bejalai dulu ari kita, lalu mulia TUHAN deka nyaga kita ari belakang.",
			"9": "<sup>9</sup> Udah nya, lebuh kita ngangauka TUHAN, Iya deka nyaut. Lebuh kita ngangauka Iya, Iya deka nyebut, “Tu Aku”. “Enti kita badu agi nekanka pengidup orang, badu agi mechat orang, lalu badu agi bejaku jai;",
			"10": "<sup>10</sup> enti kita meri pemakai kita ngagai orang ke lapar, lalu ngemuaska ati orang ke suntuk, nya baru penampak kita deka manchar dalam pemetang, lalu pemetang ti ngelingi kita deka nyadi baka penampak tengah hari.",
			"11": "<sup>11</sup> Lalu TUHAN deka seruran ngiring kita lalu ngemuaska kita enggau utai ti manah, lalu ngasuh kita kering; lalu kita deka nyadi baka kebun ti selalu dipanjah enggau ai, baka mata ai ti nadai nemu langkang.",
			"12": "<sup>12</sup> Nengeri kita ke udah runtuh, deka didirika baru; Kita deka nirika iya baru ba endur asal iya; Orang deka ngumbai kita orang ke nirika dinding kuta ti udah rusak, ke ngaduka rumah ti udah rusak ngambika bisi alai diau.”",
			"13": "<sup>13</sup> Enti kita bebasaka Hari Sabat lalu enda ngereja utai ti dikedekaka kita empu ba hari Aku ti kudus nya, tang gaga ati ke hari nya, lalu ngumbai hari nya hari ti patut dibasa; enti kita bebasaka hari nya lalu enda gawa, enda ngelantangka diri, lalu berandau ngapa ba hari nya,",
			"14": "<sup>14</sup> nya baru kita deka gaga ati ke TUHAN, lalu Aku deka ngasuh kita dibasa semua orang di serata dunya. Aku deka nupi kita ngena pesaka aki kita Jakop. TUHAN udah bejaku.”"
		},
		"59": {
			"1": "<sup>1</sup> Anang ngumbai TUHAN lemi lalu enda ulih ngelepaska kita, tauka bengal lalu enda ulih ningaka kangau kita.",
			"2": "<sup>2</sup> Penyai kita empu ti udah nyeraraka kita ari Allah Taala kita; dosa kita empu ti udah ngelalaika mua Iya ari kita, ngambika Iya enda ninga.",
			"3": "<sup>3</sup> Laban jari kita udah kamah laban darah, lalu tunjuk kita udah kamah laban penyai. Mulut kita udah bula, lalu dilah kita nyebut utai ti jai.",
			"4": "<sup>4</sup> Kita mansang ngagai kot, tang ukai laban kita deka meri atur ti lurus. Kita ngarapka pemula ngasuh kita menang. Kita bejalaika pelan kita ke deka ngemediska orang.",
			"5": "<sup>5</sup> Akal ti jai ti digaga kita bisa baka telu ular ti bisa. Enti kita mechahka telu nya, ular pansut! Tang akal kita nadai mai penguntung ngagai kita. Akal nya nadai guna, baka gari ti digaga ari pukat empelawa!",
			"7": "<sup>7</sup> Kita seruran berunding deka ngereja penyai, lalu kita nyau enda teantika diri ngereja utai nya. Kita nadai kakang ati munuh orang ke nadai penyalah. Kita ngerusak lalu ngaga utai nyadi tembawai di sebarang endur kita bejalai.",
			"8": "<sup>8</sup> Nadai orang ulih diau likun lebuh kita bisi. Semua utai ti dikereja kita endang nadai lurus siti. Jalai kita bingkuk, lalu nadai orang ke niti jalai nya ulih diau likun.",
			"9": "<sup>9</sup> Ku orang mayuh bejaku, “Diatu baru kami nemu kebuah Allah Taala enda ngelepaska kami ari orang ke nekanka pengidup kami. Kami ngarapka penampak deka nenggau jalai kami lebuh kami bejalai, tang semina pemetang aja ti bisi,",
			"10": "<sup>10</sup> lalu kami bejalai gapa-gapa baka orang ke buta. Kami tesangkut lebuh tengah hari, baka ke bejalai lebuh malam hari, baka ke bejalai dalam pemetang dunya pemati.",
			"11": "<sup>11</sup> Kami takut sereta tusah ati. Kami inginka Allah Taala ngelepaska kami ari pengidup ti ditekanka orang enggau ari utai ti salah, tang nadai ga Iya nulung kami.",
			"12": "<sup>12</sup> “TUHAN, kami endang mayuh penyalah ngelaban Nuan. Dosa kami bedawaka kami, lalu kami nemu semua nya.",
			"13": "<sup>13</sup> Kami udah angkat ngelaban Nuan, nulak Nuan, lalu enggai nitihka Nuan. Kami udah nekanka pengidup orang bukai, lalu udah limpang ari Nuan. Kami berundingka utai ti bula, lalu semua leka jaku kami bula magang.",
			"14": "<sup>14</sup> Atur ti lurus dibuai, lalu atur ti ngena enda ulih datai semak. Pemendar tesangkut ba padang di puak nengeri, lalu ati ti betul sigi nadai tempat ba endur nya.",
			"15": "<sup>15</sup> Ati ti betul endang semina mimit aja, datai ke orang ke badu ngereja penyai nyau nemu diri diperinsaka orang ke ngereja penyalah.” TUHAN udah meda utai nya, lalu Iya enda lantang ati laban Iya nadai meda atur ti lurus.",
			"16": "<sup>16</sup> Iya alit ati meda orang nadai nulung orang ke kena tekan. Nya alai Iya deka ngena kuasa Iya Empu ngelepaska sida, lalu bulih pemenang.",
			"17": "<sup>17</sup> Iya deka ngena atur ti lurus baka ke ngena baju kebal, enggau kuasa pengelepas, baka ke ngena selapuk kebal. Iya deka ngembuan ati ti keran deka ngaduka utai ti salah nyadi utai ti ngena, lalu ngukum sereta malas atur ti enda lurus, ti ditatka orang mayuh.",
			"18": "<sup>18</sup> Iya deka ngukum bala munsuh Iya nitihka utai ti udah dikereja sida, nyengkaum orang ke diau di menua ti ba tebing tasik.",
			"19": "<sup>19</sup> Semua orang di timur enggau di barat, deka nangika Iya, sereta nangika kuasa Iya ti besai. Iya deka datai baka ai sungai ti deras, baka ribut ti balat.",
			"20": "<sup>20</sup> Ku TUHAN bejaku ngagai bala nembiak Iya, “Aku deka datai ngagai Jerusalem laban Aku deka bejaku ngarika kita, lalu nyelamatka semua kita ke nesal ati ke dosa kita.",
			"21": "<sup>21</sup> Lalu Aku ngaga siti sempekat enggau kita: Aku udah meri kita kuasa, enggau jaku ajar nyadika pesaka kita belama iya, lalu kenyau ari diatu kita enda tau enda ngasika Aku, lalu ngajar bala anak enggau peturun kita ngasika Aku belama iya.”"
		},
		"60": {
			"1": "<sup>1</sup> Angkat, Jerusalem, lalu manchar baka mata hari. Mulia TUHAN manchar ngagai nuan!",
			"2": "<sup>2</sup> Semua bansa bukai deka dibap pemetang, Tang penampak TUHAN deka manchar ngagai nuan. Penampak mulia Iya deka meruan enggau nuan.",
			"3": "<sup>3</sup> Semua bansa deka datai ngagai penampak nuan, lalu bala raja deka datai ngagai penampak hari nuan ti baru.",
			"4": "<sup>4</sup> Perening ngagai utai ti ngelingi nuan, lalu peda utai ti nyadi: Bala nembiak nuan begempuru laban sida deka pulai baru ngagai menua sida empu! Bala anak lelaki nuan deka datai ari menua ti jauh. Bala anak indu nuan deka dibai baka ke mai anak mit.",
			"5": "<sup>5</sup> Nuan deka meda nya, lalu ati nuan deka penuh laban pengaga. Nuan deka getar-getar gagit ati. Pengaya semua bansa deka dibai ngagai nuan. Pengaya sida deka datai ari tasik luar.",
			"6": "<sup>6</sup> Rintai bala unta deka datai ari Midian enggau ari Epah. Sida deka datai ari Sheba, mai emas enggau menyan. Orang mayuh deka madahka berita ti manah pasal utai ti udah dikereja TUHAN!",
			"7": "<sup>7</sup> Semua jelu bedus di Kedar enggau di Nebaiot Deka dibai ngagai nuan nyadika piring Lalu diserahka ba alta kena ngerinduka ati TUHAN. TUHAN deka ngaga Rumah Sembiang Iya bemulia agi ari ti udah.",
			"8": "<sup>8</sup> Sapa orang nya ke ngelayang baka remang, Baka burung achang ti pulai ngagai tansang?",
			"9": "<sup>9</sup> Sida nya kapal ti datai ari menua ti ba tebing tasik, Mai bala nembiak Allah Taala pulai ngagai menua sida empu. Sida mai pirak enggau emas Kena ngemesaika nama TUHAN, Allah Taala ke disembah orang Israel ti kudus, Ke udah ngasuh semua bansa masa bala nembiak Iya.",
			"10": "<sup>10</sup> Ku TUHAN bejaku ngagai Jerusalem, “Orang bansa bukai deka nirika dinding kuta nuan baru, Lalu bala raja sida deka betuaika nuan. Lebuh Aku ringat suba, Aku ngukum nuan, Tang diatu Aku deka ngayanka pengerindu enggau pengasih Aku ke nuan.",
			"11": "<sup>11</sup> Pintu kuta nuan deka tebuka siang malam, Ngambika raja ari mayuh bengkah bansa Mai pengaya sida ngagai nuan.",
			"12": "<sup>12</sup> Tang bansa ti enda betuaika nuan Deka abis dirusak.",
			"13": "<sup>13</sup> “Ramu ti digaga ari kayu pain, juniper, enggau ari saipris, Kayu ti pemadu manah ari utan menua Lebanon, Deka dibai kena nirika nuan baru, Jerusalem, Kena ngemanahka gaya Rumah Aku, Kena ngemuliaka nengeri Aku.",
			"14": "<sup>14</sup> Peturun orang ke udah nekanka pengidup kita, deka datai lalu meremi masa nuan. Semua orang ke udah mechat nuan, deka nyembah di kaki nuan. Sida deka ngumbai nuan ‘Nengeri TUHAN,’ ‘Sion, Nengeri Allah Taala ke disembah orang Israel ti kudus.’",
			"15": "<sup>15</sup> “Nuan enda agi ditinggal lalu dipegedika, Nengeri ti ditinggalka sereta nadai orang nguan. Aku deka ngaga nuan besai sereta manah gaya, Nyadika endur alai pengaga deka meruan belama lama iya.",
			"16": "<sup>16</sup> Semua bansa enggau raja deka ngintu nuan Baka indai ke nusuka anak diri. Nuan deka nemu, Aku ti TUHAN udah nebus nuan, nemu Allah Taala ke disembah orang Israel ti bekuasa udah nebus nuan.",
			"17": "<sup>17</sup> “Aku deka mai emas ngagai nuan, ukai mai temaga, Pirak enggau temaga, ukai besi enggau kayu, Mai besi, ukai mai batu. Orang ke merintah nuan enda agi nekanka pengidup nuan. Aku deka ngasuh sida merintah enggau lurus sereta enggau pemaik.",
			"18": "<sup>18</sup> Orang ke bamuk nadai agi didinga. Pengerusak nadai agi ngerusak menua nuan. Aku deka ngelindung sereta nyaga nuan baka dinding kuta. Nuan deka muji Aku, laban Aku udah nyelamatka nuan.",
			"19": "<sup>19</sup> “Nuan enda agi begunaka penampak mata hari lebuh siang hari Tauka penampak bulan lebuh malam hari, Laban Aku ti TUHAN deka nyadika penampak nuan belama iya. Penampak mulia Aku deka manchar ngagai nuan.",
			"20": "<sup>20</sup> Nuan enda agi tusah ati Laban Aku ti TUHAN deka nyadika penampak nuan belama iya, Ti tan lama agi ari mata hari enggau bulan.",
			"21": "<sup>21</sup> Semua bala nembiak nuan deka ngereja utai ti ngena, Lalu deka bempu menua tu belama iya. Aku udah nanam sida, Aku udah ngaga sida, Kena mandangka pemesai kuasa Aku ngagai semua mensia.",
			"22": "<sup>22</sup> Indah suku raban bansa ti pemadu mit, ti pemadu baruh pendiau Deh deka besai kuasa, baka bansa ti besai kuasa. Lebuh maya ti ngena datai, Aku deka ngasuh utai tu lengkas nyadi. Aku tu TUHAN!”"
		},
		"61": {
			"1": "<sup>1</sup> TUHAN ti Pemadu Tinggi udah ngiri aku enggau Roh Kudus Iya. Iya udah milih aku, lalu ngasuh aku Mai berita manah ngagai orang ke seranta, Nyumanka ati orang ke tusah, Madahka pengelepas ke orang ke kena tangkap Enggau pengelepas ke orang ke dalam rumah jil.",
			"2": "<sup>2</sup> Iya udah ngasuh aku madahka Maya udah datai Alai TUHAN deka nyelamatka nembiak Iya Lalu ngalahka bala munsuh sida. Iya udah ngasuh aku merindang semua orang ke ngulit,",
			"3": "<sup>3</sup> Meri ngagai sida ke ngulit di Sion Pengaga enggau pengelantang, kena nganti ati ti tusah, Pantun puji, kena nganti ati ti sinu. Sida deka nyadi baka kayu Ti ditanam TUHAN. Semua sida deka ngereja utai ti ngena, Lalu Allah Taala deka dipuji ketegal semua utai ti udah dikereja Iya.",
			"4": "<sup>4</sup> Sida deka ngaga nengeri ti tembawai nyadi nengeri ti baru.",
			"5": "<sup>5</sup> Nembiak Aku, orang bansa bukai deka betuaika kita. Sida deka ngintu raban jelu tupi kita Lalu bumai ke kita, lalu ngintu kebun anggur kita.",
			"6": "<sup>6</sup> Lalu kita deka dikumbai bala imam TUHAN, Bala nembiak Allah Taala kitai. Kita deka ngelantangka diri ngena pengaya ari mayuh bengkah bansa Lalu temegahka utai ti diempu kita.",
			"7": "<sup>7</sup> Pemalu enggau penyai kita udah abis. Kita deka diau di menua kita empu, Lalu pengaya kita deka betambah dua kali lipat. Pengaga kita deka meruan belama iya.",
			"8": "<sup>8</sup> Ku TUHAN bejaku, “Aku rinduka atur ti lurus, lalu Aku begedika pengawa ti nekanka pengidup orang, enggau kereja ti salah. Aku tetap deka ngupah bala nembiak Aku Lalu ngaga sempekat ti meruan belama iya enggau sida.",
			"9": "<sup>9</sup> Sida deka tebilang nama ba semua bansa. Genap iku orang ke meda sida deka nemu Sida nya endang orang ke udah diberekatka Aku.”",
			"10": "<sup>10</sup> Jerusalem rami gaga ketegal utai ti udah dikereja TUHAN. Jerusalem nyau baka indu ke udah begari sedia deka ditikah. Allah Taala udah ngerasukka pengelepas enggau pemenang ngagai iya.",
			"11": "<sup>11</sup> Baka leka benih ti tetap deka matuk lalu tumbuh, Baka nya meh TUHAN ti Pemadu Tinggi deka nyelamatka bala nembiak Iya, Lalu semua bansa deka muji TUHAN."
		},
		"62": {
			"1": "<sup>1</sup> Aku deka bejaku meransang Jerusalem. Aku enggai badu bejaku datai ke udah diselamatka, Lalu pemenang iya manchar terang baka lampu lebuh malam hari.",
			"2": "<sup>2</sup> Jerusalem, semua bansa deka meda nuan menang! Semua raja sida deka meda mulia nuan. Nuan deka dikumbai ngena nama ti baru, Nama ti diberi TUHAN Empu.",
			"3": "<sup>3</sup> Nuan deka nyadi baka makota ti manah gaya ke TUHAN.",
			"4": "<sup>4</sup> Nuan enda agi dikumbai “Ditinggalka” Lalu menua nuan enda agi dikumbai “Bini ke Ditinggalka.” Nama baru nuan nya “Allah Taala Gaga Ati Ke Iya.” Menua nuan deka dikumbai, “Lantang Ati Belaki,” Laban TUHAN gaga ati ke nuan Lalu Iya deka nyadi baka laki ke menua nuan.",
			"5": "<sup>5</sup> Baka orang bujang ke ngambi siku dara bungas nyadika bini iya, Baka nya meh Iya ti udah ngaga nuan, deka jadi enggau nuan. Baka laki ke gaga ati ke bini iya, Baka nya meh Allah Taala deka gaga ati ke nuan.",
			"6": "<sup>6</sup> Aku udah ngengkahka bala jejaga ba atas dinding kuta nuan, Jerusalem. Sida enda tau enda bemunyi siang malam. Sida enda tau enda ngasuh TUHAN ngamatka semaya Iya Lalu enda tau sekali-kali nejuka Iya enda ingatka semaya Diri.",
			"7": "<sup>7</sup> Sida enda tau nejuka Iya belelak, datai ke Iya udah nirika nengeri Jerusalem baru Lalu ngaga nengeri nya nyadika nengeri ti dipuji orang di serata dunya.",
			"8": "<sup>8</sup> TUHAN udah besemaya ngena sumpah Lalu ulih kuasa Iya, Iya deka ngamatka semaya nya: “Gandum nuan enda agi nyadika pemakai munsuh, Lalu orang bansa bukai enda agi ngirup wain nuan.",
			"9": "<sup>9</sup> Tang kita ke nanam enggau ngetau gandum Deka makai roti nya lalu muji TUHAN. Kita ke ngintu kebun lalu ngetau buah anggur Deka ngirup wain nya ba tengah laman Rumah Aku.”",
			"10": "<sup>10</sup> Orang Jerusalem, pansut kita ari nengeri tu Lalu gaga sebatang jalai raya ke bala kita ke deka pulai ari menua bukai! Sediaka jalai raya ti besai. Buai batu ari jalai raya nya! Dirika siti tanda ngambika semua bansa nemu",
			"11": "<sup>11</sup> TUHAN madahka ngagai semua dunya: “Padahka ngagai orang Jerusalem Pasal TUHAN ti deka datai lalu nyelamatka kita, Ke deka mai sama enggau Iya orang ke udah diselamatka Iya.”",
			"12": "<sup>12</sup> Kita deka dikumbai “Nembiak Allah Taala ti kudus,” “Orang Ke Udah Diselamatka TUHAN.” Jerusalem deka dikumbai, “Nengeri Ti Dikerinduka Allah Taala,” “Nengeri Ti Enda Ditinggalka Allah Taala.”"
		},
		"63": {
			"1": "<sup>1</sup> “Sapa orang nya ke datai ari nengeri Bosrah di menua Edom? Sapa orang nya ke ngena pekayan ti mirah, ke bejalai ngena kuasa enggau pengering?” Iya nya TUHAN ti bekuasa, ke kering nyelamat, ke datai madahka pemenang Diri.",
			"2": "<sup>2</sup> “Nama kebuah pekayan iya ngemalat nya mirah, baka gari orang ke udah ngindik buah anggur kena ngaga wain?”",
			"3": "<sup>3</sup> Ku TUHAN nyaut, “Aku udah ngindik semua bansa baka buah anggur, lalu nadai orang datai nulung Aku. Aku ngindik semua bansa laban Aku ringat, lalu darah sida udah ngamahka pekayan Aku.",
			"4": "<sup>4</sup> Aku udah mutuska runding, maya udah datai alai Aku patut nebus bala nembiak Aku, lalu ngukum munsuh sida.",
			"5": "<sup>5</sup> Aku tekenyit ati lebuh Aku malik lalu nadai meda orang nulung Aku. Tang pengeringat Aku ngasuh Aku kering, lalu Aku menang.",
			"6": "<sup>6</sup> Aku ringat lalu ngindik semua bansa lalu ngalahka sida, lalu Aku mubuhka darah sida ba tanah.”",
			"7": "<sup>7</sup> Aku deka madahka pasal pengerindu TUHAN ti meruan belama iya. Aku muji Iya ketegal semua utai ti udah dikereja Iya ke kitai. Iya udah meri mayuh berekat ngagai orang Israel, ketegal pengasih enggau pengerindu Iya ti meruan.",
			"8": "<sup>8</sup> Ku TUHAN bejaku, “Sida nya nembiak Aku. Sida enggai nipu Aku.” Nya alai Iya ngelepaska sida",
			"9": "<sup>9</sup> ari semua pemerinsa sida. Ukai melikat tang TUHAN Empu ke nebus sida. Iya nebus sida ketegal pengerindu enggau penyiru Iya ke sida. Dulu kelia Iya endang seruran ngibun sida,",
			"10": "<sup>10</sup> tang sida angkat ngelaban Iya, lalu ngenusahka ati Iya. Nya alai TUHAN nyadika munsuh sida, lalu beperang ngelaban sida.",
			"11": "<sup>11</sup> Tang sida ingatka utai ti udah nyadi dulu kelia lebuh rambau nembiak TUHAN ke benama Moses, sida lalu nanya, “Dini alai TUHAN diatu, TUHAN ke udah nyelamatka bala tuai nembiak Iya ari tasik? Dini alai TUHAN ke udah meri Roh Kudus Iya ngagai Moses?",
			"12": "<sup>12</sup> Dini alai TUHAN, ke udah ngena kuasa Iya ngereja pengawa ti besai ngena Moses, nyeraraka ai tasik, lalu nguluka bala nembiak Iya nengah ai ti dalam, lalu ngasuh nama Iya tebilang belama iya?” Lebuh sida diuluka TUHAN, kaki sida bejalai tegap baka kuda babas, lalu enda tesangkut.",
			"14": "<sup>14</sup> Baka raban sapi ti diuluka ngagai lebak ti ami, baka nya meh TUHAN ngasuh bala nembiak Iya belelak. Iya nguluka bala nembiak Iya lalu mai basa ngagai nama Iya.",
			"15": "<sup>15</sup> TUHAN, malik ngagai kami ari serega, alai Nuan ti diau dalam pengudus enggau mulia. Kini ke tunga penyiru Nuan ke kami? Kini ke tunga kuasa Nuan? Kini ke tunga pengerindu enggau penyiru Nuan? Anang enda ibuhka kami,",
			"16": "<sup>16</sup> laban Nuan endang Apai kami. Aki kami Abraham enggau Jakop enda ngelala kami, tang Nuan, TUHAN, endang Apai kami, ke nebus kami.",
			"17": "<sup>17</sup> Nama kebuah Nuan nejuka kami limpang ari jalai Nuan? Nama kebuah Nuan ngasuh kami balat kieh, datai ke kami nyau ninggalka Nuan? Pulai ngagai kami baru, ketegal sida ke betuaika Nuan, ketegal orang ke endang seruran enggi Nuan.",
			"18": "<sup>18</sup> Kami, bala nembiak Nuan ti kudus tu, udah diburu bala munsuh kami enda lama. Sida udah ngelunjak endur Nuan ti kudus.",
			"19": "<sup>19</sup> Nuan ngaga kami baka orang ke nadai udah kala diperintah Nuan, baka ke nadai udah kala nyadi nembiak Nuan."
		},
		"64": {
			"1": "<sup>1</sup> Nama kebuah Nuan enda nyarikka langit lalu nurun? Bukit deka meda Nuan lalu getar-getar takut.",
			"2": "<sup>2</sup> Sida deka begetar baka ai ti melidih dipanduk. Datai meh Nuan kitu lalu pandangka kuasa Nuan ngagai bala munsuh Nuan, ngambika semua bansa begetar di mua Nuan!",
			"3": "<sup>3</sup> Nuan menya udah kala datai lalu ngereja utai ti balat ngenakut, ti enda disangka kami. Bukit tepedaka Nuan, lalu sida getar-getar takut.",
			"4": "<sup>4</sup> Nadai orang udah kala meda tauka ninga Allah Taala bukai ti baka Nuan, ti ngereja pengawa ti baka nya ke orang ke manggaika pengadang sida ba iya.",
			"5": "<sup>5</sup> Nuan nerima orang ke gaga ati ngereja utai ti ngena, ke ingatka gaya pendiau ti dikedekaka Nuan. Nuan udah ringat ngagai kami, tang kami majak bedosa. Taja pen Nuan udah balat ringat, kami majak ngereja utai ti salah kenyau ari dulu kelia.",
			"6": "<sup>6</sup> Semua kami tu udah bedosa magang. Indah pengawa ti pemadu manah deh nyadi kamah. Ketegal dosa kami, kami tu nyau baka daun ti layu lalu dikebuka ribut.",
			"7": "<sup>7</sup> Nadai siku orang besampi ngagai Nuan. Nadai siku orang mansang ngagai Nuan minta tulung. Nuan udah ngelalaika Diri ari kami, lalu udah ninggalka kami ketegal dosa kami.",
			"8": "<sup>8</sup> Tang Nuan, TUHAN, endang Apai kami. Kami tu baka tanah liat, lalu Nuan baka tukang periuk. Nuan udah nempa kami,",
			"9": "<sup>9</sup> nya alai anang kelalu ringat ngagai kami, tauka besalah kami belama iya ketegal dosa kami. Kami tu nembiak Nuan. Kasihka kami.",
			"10": "<sup>10</sup> Nengeri Nuan ti kudus nyau baka menua puang. Jerusalem udah nyadi tembawai ti nadai orang nguan,",
			"11": "<sup>11</sup> lalu Rumah Sembiang kami, endur ti kudus sereta manah gaya nya, alai bala aki ini kami muji Nuan, udah dirusak ngena api. Semua endur ti dikerinduka kami, udah nyadi tembawai magang.",
			"12": "<sup>12</sup> TUHAN, kati Nuan enda sinu ati ke semua utai tu? Kati Nuan enggai ngereja utai tang nejuka kami merinsa lebih ari ti ulih ditatka kami?"
		},
		"65": {
			"1": "<sup>1</sup> Ku TUHAN bejaku, “Aku sedia deka nyaut sampi bala nembiak Aku, tang sida enda besampi. Aku sedia minta Diri ditemu sida, tang sida enda ngiga Aku. Orang Israel enda besampi ngagai Aku, taja pen Aku endang seruran sedia deka nyaut, ‘Tu Aku ditu. Tu Aku ditu.’",
			"2": "<sup>2</sup> Aku endang seruran sedia deka nerima bala nembiak Aku, ti seruran kieh deka ngereja utai ti salah, lalu nitihka jalai sida empu.",
			"3": "<sup>3</sup> Sida enda nemu malu ke diri ke seruran nyungkak Aku ringat. Sida ngenjuk piring ba kebun petara orang kapir lalu nunu menyan ba alta petara nya.",
			"4": "<sup>4</sup> Lebuh malam hari sida mansang ngagai lubang gua enggau ngagai lumbung, deka betanyaka utai ngagai roh orang ke udah mati. Sida makai dagin babi lalu ngirup kuah ti digaga ari dagin ti udah diberi nyadika piring ngagai petara orang kapir.",
			"5": "<sup>5</sup> Udah nya sida lalu nyebut ngagai orang bukai, ‘Anang semak kami. Kami tu kudus lalu enda tau ditegu kita!’ Aku enda tan meda orang ke baka nya. Aku ringat ngagai sida baka api ti enda nemu padam.",
			"6": "<sup>6</sup> “Aku endang udah ngeletak ukum ke sida, lalu ukum sida udah ditulis. Aku enda tau enda ibuhka utai ti udah dikereja sida, lalu deka malas sida",
			"7": "<sup>7</sup> ketegal dosa sida enggau ketegal dosa aki ini sida. Sida udah nunu menyan ba rumah sembiang orang kapir ba atas munggu, lalu udah bejaku jai pasal Aku. Nya alai Aku deka ngukum sida nitihka utai ti udah dikereja sida.”",
			"8": "<sup>8</sup> Ku TUHAN bejaku, “Orang enda ngerusak buah anggur ti manah, tang sida ngena buah nya begagaka wain. Aku pen enda mega ngerusak semua nembiak Aku - Aku deka nyelamatka sida ke betuaika Aku.",
			"9": "<sup>9</sup> Aku deka merekatka orang Israel ke ari raban bansa Judah, lalu peturun sida deka bempu menua Aku ti bebukit. Bala nembiak ke dipilih Aku, ke betuaika Aku, deka diau dia.",
			"10": "<sup>10</sup> Sida deka nyembah Aku lalu deka nguluka jelu bedus enggau jelu sapi sida ngagai padang rumput ba Emperan Saron di barat enggau ba Emperan Penusah di timur.",
			"11": "<sup>11</sup> “Tang utai ti lain agi ari nya deka nyadi ba kita ke udah ninggalka Aku, ke nulak Sion, bukit Aku ti kudus, lalu nyembah Gat seduai Meni, iya nya petara penguntung enggau nasit.",
			"12": "<sup>12</sup> Kita deka mati dibunuh orang, laban kita enda nyaut lebuh Aku ngangauka kita, lalu kita enda mending lebuh Aku bejaku. Kita endang sengaja enggai ngasika Aku lalu kita ngereja penyai.",
			"13": "<sup>13</sup> Nya alai Aku madahka ngagai kita, orang ke nyembah sereta ngasika Aku deka mayuh utai diempa enggau utai diirup, tang kita deka lapar sereta aus. Sida deka diau lantang, tang kita deka dipechat.",
			"14": "<sup>14</sup> Sida deka belagu gaga ati, tang kita deka nyabak tusah ati.",
			"15": "<sup>15</sup> Nembiak ti udah dipilih Aku deka ngena nama kita nyadika leka jaku sumpah. Aku TUHAN ti Pemadu Tinggi, deka munuh kita. Tang Aku deka meri nama ti baru ngagai orang ke ngasika Aku.",
			"16": "<sup>16</sup> Barang sapa minta berekat di menua tu, deka minta diri diberekatka Allah Taala ti tetap ati. Barang sapa besumpah, deka besumpah atas nama Allah Taala ti tetap ati. Penusah ti dulu kelia nadai agi nyadi, lalu enda agi dikingatka.",
			"17": "<sup>17</sup> Ku TUHAN bejaku, “Aku ngaga langit ti baru enggau dunya ti baru. Semua utai ti lama, enda agi dikingatka.",
			"18": "<sup>18</sup> Lantang lalu rami gaga belama iya meh kita, ke utai ti digaga Aku. Jerusalem ti baru, ti digaga Aku deka gaga ati, lalu orang ke diau dalam iya deka lantang.",
			"19": "<sup>19</sup> Aku Empu deka gaga ati ketegal Jerusalem enggau nembiak iya. Orang dia nadai nyabak agi, tauka kaung-kaung ngangau minta tulung.",
			"20": "<sup>20</sup> Anak mit enda mati lebuh sida agi mit, lalu semua orang deka gayu-guru magang. Sida ke manggai seratus taun, deka dikumbai agi biak. Enti sida mati sebedau nya, nya tanda Aku udah ngukum sida.",
			"21": "<sup>21</sup> Orang deka ngaga rumah lalu diau dia. Rumah nya enda diuan orang bukai. Sida deka bekebun anggur lalu ngelantangka diri ngirup wain. Wain nya enda diirup orang bukai. Nembiak Aku deka idup panjai umur baka kayu. Sida deka lantang ati bekenaka utai ti udah ulih sida.",
			"23": "<sup>23</sup> Pengawa sida deka mujur, lalu bala anak sida enda dituntung penusah. Aku deka merekatka sida, enggau peturun sida belama iya.",
			"24": "<sup>24</sup> Indah sebedau sida badu besampi ngagai Aku, deh Aku deka nyaut sampi sida.",
			"25": "<sup>25</sup> Ukui kampung enggau anak domba deka begulai makai. Jelu singa deka makai rumput baka sapi, lalu ular enda agi mantuk. Nadai utai ti tau ngemedis tauka jai bisi di Sion, bukit Aku ti kudus."
		},
		"66": {
			"1": "<sup>1</sup> Ku TUHAN bejaku, “Serega nya kerusi diraja Aku, lalu dunya nyadika pelasar kaki Aku. Nya alai baka ni ku gaya rumah ti deka digaga kita ke Aku? Baka ni ku gaya endur alai Aku deka diau?",
			"2": "<sup>2</sup> Aku Empu ke ngaga langit enggau dunya! Aku rinduka orang ke baruh ati sereta nesal ati ke dosa sida, ke nangi sereta ngasika Aku.",
			"3": "<sup>3</sup> “Orang mayuh ngereja utai ti dikedekaka sida. Ba sida, pengawa bebunuhka sapi ti lelaki nyadika piring, tauka munuh mensia nyadika piring, nyayat anak domba tauka matahka rekung ukui, ngenjuk piring tepung tauka piring ari darah babi, meri menyan tauka besampi ngagai engkeramba, semua pengawa nya sebaka magang. Sida rindu besembah ngena jalai ti jai.",
			"4": "<sup>4</sup> Nya alai Aku deka ninggang sida ngena penusah ti besai, iya nya utai ti endang diketakutka sida, laban nadai siku sida nyaut lebuh Aku ngangau, tauka mending lebuh Aku bejaku. Sida endang sengaja enggai ngasika Aku, tang ingin deka ngereja penyai.”",
			"5": "<sup>5</sup> Pendingka utai ti disebut TUHAN, kita ke nangi sereta ngasika Iya. “Laban kita tetap ati ngagai Aku, sekeda bala kita empu deka begedika kita, lalu enggai begulai enggau kita. Sida ngeleseka kita lalu nyebut, ‘Awakka TUHAN ngayanka pemesai kuasa Iya lalu nyelamatka kita, ngambika kami meda lalu rami gaga.’ Tang sida empu deka dipechat!",
			"6": "<sup>6</sup> Pendingka ulih kita! Utai ti inggar bemunyi di nengeri, utai ti bemunyi dalam Rumah Sembiang, nya munyi TUHAN ngukum bala munsuh Iya!",
			"7": "<sup>7</sup> “Nengeri Aku ti kudus nyau baka indu ke ngenyit beranak tang enda radai.",
			"8": "<sup>8</sup> Kati bisi orang udah kala meda, tauka ninga utai ti baka nya? Kati bansa bisi udah kala didirika dalam sehari? Sion enda ibuh lama merinsa nganti bansa orang Israel ada.",
			"9": "<sup>9</sup> Anang ngumbai Aku deka ngadaka nembiak Aku, lalu enda nyadi ngadaka sida.” TUHAN udah bejaku.",
			"10": "<sup>10</sup> Rami gaga ati meh kita enggau Jerusalem. Awakka kita gaga ati ke iya semua kita ke rinduka nengeri tu! Rami gaga ati enggau iya diatu, semua kita ke udah ngulitka iya!",
			"11": "<sup>11</sup> Kita deka ngelantangka diri ngena pengaya iya, baka anak mit ke nusu ba indai iya.",
			"12": "<sup>12</sup> Ku TUHAN bejaku, “Aku deka ngasuh kita kaya-raja belama iya. Pengaya ari semua bansa deka diberi Aku ngagai kita baka sungai ti enda nemu langkang. Kita deka nyadi baka anak mit ke ditusuka indai iya, dikerendut indai iya, lalu diibun enggau pengerindu.",
			"13": "<sup>13</sup> Aku deka merindang kita ke diau di Jerusalem, baka indai ke merindang anak diri.",
			"14": "<sup>14</sup> Lebuh kita meda utai tu nyadi, kita deka gaga ati, lalu utai nya deka ngasuh kita kering sereta bepengerai. Nya baru kita deka nemu Aku ti TUHAN nulung orang ke ngasika Aku, lalu Aku ngayanka pengeringat Aku ngagai bala munsuh Aku.”",
			"15": "<sup>15</sup> TUHAN deka datai dalam api. Iya deka nepan sayap kabut, deka ngukum sida ke dikeringatka Iya.",
			"16": "<sup>16</sup> Iya deka ngukum ngena api enggau pedang semua mensia ti ditemu Iya salah di dunya tu, lalu mayuh sida deka dibunuh.",
			"17": "<sup>17</sup> Ku TUHAN bejaku, “Semua orang ke ngudus lalu nuchi diri deka nyembah engkeramba, ke bejalai bebala mayuh ngagai kebun petara sida, enggau orang ke bepakaika dagin babi enggau tikus enggau pemakai bukai ti kamah, deka lesap magang.",
			"18": "<sup>18</sup> Aku nemu runding enggau utai ti dikereja sida, lalu Aku deka datai lalu ngempuruka mensia ari semua bansa. Lebuh sida begempuru, sida deka meda utai ti dikereja kuasa Aku.",
			"19": "<sup>19</sup> Nya baru sida deka nemu Aku tu ke ngukum sida. “Tang Aku deka ngalau sekeda sida lalu ngirumka sida ngagai mayuh bengkah bansa enggau menua ti ba tebing tasik, ti nadai kala ninga pasal Aku, tauka meda pemesai kuasa Aku; menua nya nyengkaum Spain, Libia, enggau Lidia enggau bala nembiak iya ti landik nimbakka laja, enggau ngagai Tubal enggau ngagai menua Gerika. Sida deka madahka pemesai kuasa Aku ba semua bansa nya.",
			"20": "<sup>20</sup> Sida deka mai semua nembiak nuan pulai baru ari semua bansa, nyadika pemeri ti diberi ngagai Aku. Sida deka mai nembiak Aku ngagai bukit Aku ti kudus di Jerusalem ngena kuda, keledai, enggau unta, enggau ngena kerita perang enggau kerita kuda, baka orang Israel ke mai piring tepung ngena sarang ti tuchi ngagai Rumah TUHAN.",
			"21": "<sup>21</sup> Aku deka milih sekeda sida nyadi imam enggau nyadi orang Lewi.",
			"22": "<sup>22</sup> “Baka dunya ti baru enggau langit ti baru deka tan belama iya ulih kuasa Aku, baka nya meh peturun enggau nama nuan deka meruan belama iya.",
			"23": "<sup>23</sup> Ba genap Gawai Anak Bulan enggau genap Hari Sabat, mensia ari semua bansa deka datai nyembah Aku ditu di Jerusalem,” ku TUHAN bejaku.",
			"24": "<sup>24</sup> “Lebuh sida angkat ari endur nya, sida deka tepedaka bangkai orang ke udah angkat ngelaban Aku. Ulat ti makai bangkai sida, enda nemu mati, lalu api ti nunu bangkai sida enda nemu padam. Semua orang deka geli meda bangkai sida.”"
		}
	}
};
module.exports = book;