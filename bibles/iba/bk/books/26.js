var book = {
	"name": "Esekiel",
	"numChapters": 48,
	"chapters": {
		"1": {
			"1": "<sup>1</sup> Kena lima hari bulan ti keempat dalam taun ti ketiga puluh, aku, Imam Esekiel anak Busi, diau begulai enggau orang Judah ti udah kena buai ngagai tebing Sungai Kebar di menua Babilon. Langit tebuka, lalu aku begenera meda Allah Taala. (",
			"2": "<sup>2</sup> Tu taun ti kelima Raja Jehoiakin udah dibuai ngagai menua Babilon.)",
			"3": "<sup>3</sup> Aku ninga TUHAN bejaku ngagai aku ba tebing Sungai Kebar di menua Babilon, lalu aku ngasaika kuasa Iya.",
			"4": "<sup>4</sup> Aku engkadah lalu tepedaka biaubalai datai ari utara: siti mua hari ti besai ti beperenching, enggau api ti enda nemu ngetu nyelar, lalu ba tengah-tengah api nya, bisi siti utai ti beperenching baka temaga ti udah dipugar.",
			"5": "<sup>5</sup> Lalu aku mega tepedaka empat iku utai ti idup, ti baka gamal mensia, ba tengah-tengah biaubalai nya,",
			"6": "<sup>6</sup> lalu genap iku sida nya bisi empat iti mua enggau empat iti sayap.",
			"7": "<sup>7</sup> Kaki sida lurus, lalu bisi tunjing baka tunjing sapi. Kaki sida beperenching baka temaga ti udah dipugar.",
			"8": "<sup>8</sup> Ari baruh genap iti sayap sida, bisi jari.",
			"9": "<sup>9</sup> Lalu sayap sida siku-siku negu puting sayap pangan diri, datai ke sida empat iku nya dipeda besegi empat. Lebuh sida mindah, sida sama-sama mindah, enda ibuh nguingka tubuh diri.",
			"10": "<sup>10</sup> Genap iku utai ti idup nya bisi empat iti mua: mua mensia muak ari mua, mua singa muak ari kanan, mua sapi muak ari kiba, enggau mua menaul muak ari belakang.",
			"11": "<sup>11</sup> Sayap sida ke di atas dikerembaika sida, negu puting sayap pangan diri. Lalu sayap dua iti ti bukai dikena iya nyerayung tubuh diri.",
			"12": "<sup>12</sup> Genap iku sida bela mindah ke mua. Kini-kini ke tunga roh sida mindah, kia ke meh sida mindah, lalu sida enda ibuh nguingka tubuh diri.",
			"13": "<sup>13</sup> Lalu gamal utai ti idup nya baka bara api, baka sempun ti mau; api nya terang, lalu ari api nya pansut kilat ti nyelar.",
			"14": "<sup>14</sup> Utai ti idup nya terebai kin kitu laju baka kilat.",
			"15": "<sup>15</sup> Lebuh aku benung merening ngagai empat iku utai ti idup nya, aku tepedaka empat iti kaki kerita ba tanah, lalu siti kaki kerita nya ngimbai siku-siku utai ti idup nya.",
			"16": "<sup>16</sup> Kaki kerita empat iti nya sebaka gaya magang. Siti-siti beperenching baka batu ti berega, lalu ba tiap iti kaki kerita nya bisi siti kaki kerita ti bukai ti melintang dalam kaki kerita nya,",
			"17": "<sup>17</sup> ngambika kaki kerita nya tau bejalai ngagai sebarang tunga iya deka.",
			"18": "<sup>18</sup> Bingkai kaki kerita nya tinggi sereta ngenakut, lalu penuh laban mata.",
			"19": "<sup>19</sup> Genap kali utai ti idup nya mindah, kaki kerita nya mindah sama enggau sida, lalu lebuh utai ti idup nya angkat ari tanah, kaki kerita nya mega angkat.",
			"20": "<sup>20</sup> Kini-kini ke tunga roh nya mindah, utai ti idup nya mega mindah, lalu kaki kerita nya mindah sama enggau sida; laban roh utai ti idup nya dalam kaki kerita nya.",
			"21": "<sup>21</sup> Nya alai genap kali utai ti idup nya mindah, tauka ngetu, tauka angkat ke atas, kaki kerita nya nitih belama.",
			"22": "<sup>22</sup> Pala utai ti idup nya dirungkup ngena utai ti baka kebung langit, ti beperenching baka batu kristal.",
			"23": "<sup>23</sup> Di baruh kebung nya, sayap utai ti idup nya dikerembaika iya ngagai siku ti nangkanka iya, lalu iya nyerayung tubuh diri ngena sayap dua iti ti bukai.",
			"24": "<sup>24</sup> Aku bisi ninga munyi sayap sida lebuh sida terebai, munyi segum pangka gelumbang, munyi nyawa bala soldadu, munyi nyawa Allah Taala ti Pemadu Bekuasa. Lebuh sida ngetu terebai, sida nyimpul sayap sida.",
			"25": "<sup>25</sup> Tang munyi utai agi bisi didinga datai ari atas kebung ti ngerungkup pala sida.",
			"26": "<sup>26</sup> Ba atas kebung ti ngerungkup pala sida nya bisi siti utai ti baka kerusi diraja ti baka batu nilam; lalu duduk ba atas utai ti baka kerusi diraja nya, bisi siti utai ti baka gamal mensia.",
			"27": "<sup>27</sup> Lalu ari atas utai ti baka punggung, aku meda utai ti beperenching baka temaga ti dikelingi api; lalu ari baruh utai ti baka punggung, aku bisi meda utai ti baka api, ti dikelingi penampak.",
			"28": "<sup>28</sup> Penampak nya baka gaya anakraja ti ba mua hari lebuh hari ujan. Nya meh gaya mulia TUHAN. Lebuh aku meda utai nya, aku lalu nyungkurka diri ke tanah, lalu ninga munyi nyawa bejaku."
		},
		"2": {
			"1": "<sup>1</sup> Ku nyawa nya bejaku, “Esekiel, anak mensia, bediri nuan. Aku deka bejaku enggau nuan.”",
			"2": "<sup>2</sup> Lebuh nyawa nya benung bejaku, Roh Allah Taala lalu tama ngagai aku, lalu ngangkatka aku bediri, lalu aku ninga munyi nyawa nya majak bejaku.",
			"3": "<sup>3</sup> Ku Iya, “Anak mensia, Aku ngasuh nuan mansang ngagai orang Israel. Sida udah angkat ngelaban Aku, lalu agi mengkang nyadi orang ke ngelaban, baka aki ini sida menya.",
			"4": "<sup>4</sup> Sida kieh, lalu enda bebasaka Aku, nya alai Aku ngasuh nuan madahka utai ti disebut Aku, TUHAN Allah Taala ngagai sida.",
			"5": "<sup>5</sup> Nemuka bala orang ke ngelaban nya mendingka nuan tauka enda, sida deka nemu siku nabi bisi udah begulai enggau sida.",
			"6": "<sup>6</sup> “Tang nuan, mensia, enda tau takutka sida, tauka takutka utai ti disebut sida. Sida deka nyakap nuan lalu ngeleseka nuan, lalu nuan deka asai ke idup begulai enggau kala. Tang nuan enda tau takutka orang ke angkat ngelaban nya, tauka takutka utai ti disebut sida.",
			"7": "<sup>7</sup> Nuan deka madahka ngagai sida sebarang utai ti diasuh Aku sebut nuan, nemuka sida mending tauka enda. Ingat, semua sida nya orang ke angkat ngelaban magang.",
			"8": "<sup>8</sup> “Anak mensia, pendingka utai ti dipadahka Aku ngagai nuan. Anang angkat ngelaban baka sida nya. Buka nyawa nuan lalu empa utai ti deka diberi Aku ngagai nuan.”",
			"9": "<sup>9</sup> Aku lalu tepedaka siti jari nyuaka siti gulung surat ngagai aku.",
			"10": "<sup>10</sup> Jari nya lalu muka gulung surat nya, lalu aku meda gulung surat nya udah ditulis ari sepiak-sepiak, tulis ti ngundan sabak tusah ati enggau munyi rauh orang ke nyabak sereta bedemuh."
		},
		"3": {
			"1": "<sup>1</sup> Ku Allah Taala bejaku, “Anak mensia, empa gulung surat nya. Udah nya mupuk nuan lalu bejaku ngagai orang Israel.”",
			"2": "<sup>2</sup> Aku lalu merangapka nyawa aku, lalu Iya meri gulung surat nya ngagai aku ngambika aku makai iya.",
			"3": "<sup>3</sup> Ku Allah Taala bejaku, “Anak mensia, empa gulung surat ti diberi Aku ngagai nuan, ngambika perut nuan kenyang.” Aku lalu makai gulung surat nya, lalu iya manis asai ai manyi.",
			"4": "<sup>4</sup> Udah nya Allah Taala bejaku, “Anak mensia, alai nuan mansang ngagai orang Israel, lalu sebut ngagai sida sebarang utai ti diasuh Aku sebut nuan.",
			"5": "<sup>5</sup> Aku ukai ngasuh nuan mansang ngagai bansa orang ke enda ditemu nuan jaku, tang ngagai orang Israel.",
			"6": "<sup>6</sup> Enti Aku ngasuh nuan mansang ngagai bansa ti besai, ti enda ditemu nuan jaku, sida deka mendingka nuan.",
			"7": "<sup>7</sup> Tang orang Israel enggai mendingka nuan. Indah Aku Empu deh enda dipendingka sida. Semua sida nya endang kieh sereta deka ngelaban magang.",
			"8": "<sup>8</sup> Diatu Aku deka ngasuh nuan kieh sereta kering ati baka sida.",
			"9": "<sup>9</sup> Aku deka ngasuh nuan teguh baka batu, kering baka intan. Anang takutka sida ke angkat ngelaban nya.”",
			"10": "<sup>10</sup> Ku Allah Taala nampung jaku Iya, “Anak mensia, dingaka enggau manah, lalu kingatka semua utai ti dipadahka Aku ngagai nuan.",
			"11": "<sup>11</sup> Udah nya mansang nuan ngagai orang ke ari bansa nuan empu, ti agi mengkang di menua ti alai sida udah dibuai, lalu padahka utai ti disebut Aku TUHAN Allah Taala ngagai sida, nemuka sida mending tauka enda.”",
			"12": "<sup>12</sup> Udah nya Roh Allah Taala lalu ngangkatka aku, lalu aku ninga munyi nyawa ti inggar bejaku ari belakang aku, “Pujika mulia TUHAN ti di serega di atas!”",
			"13": "<sup>13</sup> Aku ninga munyi kebap sayap utai ti idup di langit, enggau munyi kaki kerita, ti inggar munyi tanah ti berenyang.",
			"14": "<sup>14</sup> Kuasa TUHAN lalu balat amat nurun atas aku, lalu lebuh Roh TUHAN mai aku, aku berasai pedis ati sereta ringat.",
			"15": "<sup>15</sup> Aku lalu datai di Tel Abip ba tebing Sungai Kebar, alai bala orang ke udah kena buai diau, lalu aku diau dia tujuh hari, tusah ati laban utai ti dipeda enggau didinga aku.",
			"16": "<sup>16</sup> Udah lepas tujuh hari nya, TUHAN bejaku ngagai aku.",
			"17": "<sup>17</sup> Ku Iya, “Anak mensia, Aku udah ngaga nuan nyadika jejaga orang Israel. Nuan enda tau enda madahka ngagai sida jaku tangkan ari Aku.",
			"18": "<sup>18</sup> Enti Aku madahka orang ke jai nya deka mati, tang nuan enda meri jaku tangkan nya ngagai iya lalu ngasuh iya ngubah ulah diri ngambika iya ulih ngidupka nyawa diri, orang ke jai nya deka mati ketegal dosa iya empu, tang Aku deka nekanka nuan betanggungjawapka pemati iya.",
			"19": "<sup>19</sup> Enti nuan meri jaku tangkan nya ngagai orang ke jai, lalu iya enda badu bedosa, iya deka mati ketegal dosa iya empu, tang nuan empu deka nyelamatka nyawa diri.",
			"20": "<sup>20</sup> “Enti orang ke manah belabuh ngereja penyai, lalu Aku ngengkahka iya ba endur ti tau ngasuh bebadi, iya deka mati, enti nuan enda meri jaku tangkan ngagai iya. Iya deka mati ketegal dosa iya empu, lalu Aku enggai ngingatka utai ti manah ti udah dikereja iya, tang Aku deka nekanka nuan betanggungjawapka pemati iya.",
			"21": "<sup>21</sup> Enti nuan meri jaku tangkan ngagai orang ke manah ngambika iya enda bedosa, lalu iya mendingka nuan lalu enda bedosa, iya deka mengkang idup, lalu nuan empu deka mega idup.",
			"22": "<sup>22</sup> Aku ngasaika kuasa TUHAN bisi ba aku, lalu aku ninga Iya nyebut ngagai aku, “Angkat nuan lalu mansang ngagai lebak. Aku deka bejaku enggau nuan dia.”",
			"23": "<sup>23</sup> Nya alai aku lalu mansang ngagai lebak nya, lalu dia aku meda mulia TUHAN, baka ke udah dipeda aku ba tebing Sungai Kebar. Aku lalu nyungkurka diri ke tanah,",
			"24": "<sup>24</sup> tang Roh Allah Taala tama ngagai aku lalu ngangkatka aku bediri. Ku TUHAN bejaku ngagai aku, “Pulai nuan ke rumah, lalu tutup diri empu dalam rumah nya.",
			"25": "<sup>25</sup> Anak mensia, nuan deka ditanchang ngena tali, lalu nuan enda ulih pansut betemu enggau orang.",
			"26": "<sup>26</sup> Aku deka nagang dilah nuan engkebut, ngambika nuan enda ulih meri jaku tangkan ngagai orang ke angkat ngelaban tu.",
			"27": "<sup>27</sup> Udah nya, lebuh Aku bejaku ngagai nuan baru, lalu ngasuh nuan ulih bejaku baru, nuan deka madahka ngagai sida utai ti disebut Aku TUHAN Allah Taala. Sekeda sida deka mending, tang sekeda enggai ibuhka nuan, laban sida tu endang bansa orang ke angkat ngelaban.”"
		},
		"4": {
			"1": "<sup>1</sup> Ku Allah Taala bejaku, “Anak mensia, ambi sigi batu bata, engkahka iya di mua nuan, lalu gaga kar nengeri Jerusalem ba batu bata nya.",
			"2": "<sup>2</sup> Udah nya, kena ngambarka nengeri nya dikelulung, gaga parit ti dalam, kuta tanah, kem, enggau kayu ti dikena ngentung pintu kuta, ngelingi nengeri nya.",
			"3": "<sup>3</sup> Ambi siti kali besi, lalu engkahka iya baka kuta, kena nyeraraka nuan ari nengeri nya. Kuingka mua nuan tunga ngagai nengeri nya. Nengeri nya dikelulung, lalu nuan empu ke ngelulung nengeri nya. Tu deka nyadi siti tanda ke orang Israel.",
			"4": "<sup>4</sup> “Udah nya nuan gali singit ke kiba, lalu Aku deka ngengkahka ba nuan semua penyalah orang Israel. Nuan deka gali dia 390 hari natka pemerinsa ketegal penyalah sida, sehari ke genap taun orang Israel merinsa natka ukum sida.",
			"6": "<sup>6</sup> Lebuh nuan udah tembu ngereja nya, nuan bekalih ke kanan, lalu natka pemerinsa empat puluh hari ketegal penyalah orang Judah, sehari ke genap taun sida merinsa natka diri diukum.",
			"7": "<sup>7</sup> “Perening enggau bendar ngagai Jerusalem ti dikelulung munsuh. Kedarka jari nuan tunga ngagai nengeri nya, lalu benabi ngelaban nengeri nya.",
			"8": "<sup>8</sup> Aku deka nanchang nuan ngambika nuan enda ulih bekalih, datai ke nengeri nya udah tembu dikelulung.",
			"9": "<sup>9</sup> “Diatu ambi gandum, barli, kachang, retak, jawa enggau tepung gandum ti alus. Champurka semua utai nya, lalu gaga iya nyadi roti. Nya meh utai ti deka diempa nuan dalam kandang tiga ratus semilan puluh hari nuan ti gali singit ke kiba.",
			"10": "<sup>10</sup> Nuan tau makai dua ratus tiga puluh gram roti sehari, lalu roti nya enda tau enda mega chukup ke hari siti.",
			"11": "<sup>11</sup> Nuan deka mega bisi mimit ai irup, dua changkir sehari.",
			"12": "<sup>12</sup> Nuan deka menyadika api ngena tai mensia ti udah rangkai, manggang roti ba api nya, lalu makai roti nya di mua semua orang mayuh.”",
			"13": "<sup>13</sup> Ku TUHAN bejaku, “Tu ngambarka chara orang Israel deka makai pemakai ti enda disagi Adat, lebuh Aku ngachirka sida ngagai menua bukai.”",
			"14": "<sup>14</sup> Tang ku aku nyaut, “Anang baka nya, TUHAN Allah Taala! Aku nadai udah kala ngamahka diri. Kenyau ari aku agi mit, aku nadai udah kala makai dagin ari bangkai jelu ti enda temu pemati, tauka dagin ari jelu ti mati laban jelu babas. Aku nadai udah kala makai pemakai ti dikumbai enda tuchi.”",
			"15": "<sup>15</sup> Nya alai Allah Taala lalu bejaku, “Barang ku jaku. Aku deka nejuka nuan menyadika api ngena tai sapi, ukai ngena tai mensia, lalu nuan tau manggang roti nuan ba atas nya.”",
			"16": "<sup>16</sup> Lalu ku Allah Taala nambahka jaku Iya, “Anak mensia, Aku deka nagang orang mai pemakai ngagai Jerusalem. Orang dia deka balat tusah, sereta irau ati lebuh sida nakar pemakai ti diempa sida, enggau nakar ai irup sida.",
			"17": "<sup>17</sup> Roti enggau ai sida deka abis. Sida deka tusah ati, lalu sida deka mati laban dosa sida.”"
		},
		"5": {
			"1": "<sup>1</sup> Ku TUHAN bejaku, “Anak mensia, ambi pedang ti tajam, lalu kukur ragum enggau semua buk nuan. Udah nya timbang buk nya, lalu bagi buk nya ngagai tiga bagi.",
			"2": "<sup>2</sup> Tunu sebagi ari buk nya dalam nengeri lebuh pengawa ngelulung nya udah tembu. Ambi sebagi ti bukai, lalu pepat iya ngena pedang nuan lebuh nuan bejalai di luar nengeri nya. Taburka sebagi ti bukai ngagai angin, lalu Aku deka begagaika lalu mantap sida ngena pedang.",
			"3": "<sup>3</sup> Taruh dua tiga lambar buk, lalu bungkus sida dalam lepi gari nuan.",
			"4": "<sup>4</sup> Udah nya pansutka dua tiga lambar baru, lalu buai ngagai api ngambika angus. Api ari nya deka nyerarai ngagai semua bansa orang Israel.”",
			"5": "<sup>5</sup> Ku TUHAN Allah Taala bejaku, “Perening ngagai Jerusalem. Aku ngengkahka iya ba tengah-tengah dunya, dikelingi semua bansa bukai.",
			"6": "<sup>6</sup> Tang Jerusalem angkat ngelaban jaku Aku, lalu ngayanka diri lebih jai agi ari bansa bukai, lebih agi enda ngasi ari menua bukai ti ngelingi iya. Jerusalem udah nulak jaku Aku lalu enggai nitihka Adat Aku.",
			"7": "<sup>7</sup> Nya alai, Jerusalem, diatu pendingka utai ti disebut Aku TUHAN Allah Taala. Nuan udah balat agi ngenusahka Aku ari bansa ti ngelingi nuan, laban nuan enda ngasika Adat Aku, enda nitihka pesan Aku. Nuan udah nitihka adat asal bansa bukai.",
			"8": "<sup>8</sup> Nya alai Aku TUHAN Allah Taala, madahka ngagai nuan, Aku tu munsuh nuan. Aku deka ngukum nuan di mua semua bansa.",
			"9": "<sup>9</sup> Ketegal nuan udah ngereja utai ti dipegedika Aku, Aku deka ngukum Jerusalem baka ke nadai udah kala dikereja Aku suba tauka jemah ila.",
			"10": "<sup>10</sup> Ketegal nya, bala apai indai di Jerusalem deka bepakaika anak sida, lalu bala anak deka bepakaika apai indai sida. Aku deka ngukum nuan, lalu ngachirka sebarang orang bukai ti agi idup ngagai semua endur.",
			"11": "<sup>11</sup> “Nya alai, laban Aku endang Allah Taala ti idup - tu jaku TUHAN Allah Taala - laban nuan udah ngamahka Rumah Aku ngena semua utai ti jai sereta dipegedika Aku, Aku deka munuh nuan enggau nadai pengasih.",
			"12": "<sup>12</sup> Sebagi ari tiga bagi bala nembiak nuan deka mati laban penyakit enggau laban lapar pungkang dalam nengeri tu. Sebagi ari tiga bagi deka dibunuh ngena pedang di luar nengeri tu, lalu Aku deka ngerabuka sebagi ari tiga bagi ti tinggal ngagai angin, lalu Aku deka begagaika sida lalu mantap sida ngena pedang.",
			"13": "<sup>13</sup> “Nuan deka ngasaika semua kuasa pengeringat enggau pemedis ati Aku, datai ke Aku nyau puas ati. Lebuh semua utai tu nyadi, nya baru nuan deka arapka Aku ti TUHAN udah bejaku enggau nuan ketegal Aku ringat ngagai nuan laban nuan udah enda tetap ati ngagai Aku.",
			"14": "<sup>14</sup> Semua orang ari mayuh bengkah bansa ti ngelingi nuan, ti mansa nuan, deka enchebirka mulut ngeleseka nuan, lalu enggai datai semak nuan.",
			"15": "<sup>15</sup> “Lebuh Aku ringat pedis ati ngagai nuan lalu ngukum nuan, semua bansa ti ngelingi nuan deka takut. Sida deka kejika nuan, lalu beduan nuan.",
			"16": "<sup>16</sup> Aku deka nutup penatai pemakai nuan, lalu nejuka nuan keberuran. Nuan deka ngasaika pemedis lapar baka laja ti tajam ti ditimbakka kena munuh nuan.",
			"17": "<sup>17</sup> Aku deka ngasuh lapar pungkang enggau jelu babas munuh bala anak nuan, lalu ngasuh penyakit, pengachau, enggau perang munuh nuan. Aku ti TUHAN udah bejaku.”"
		},
		"6": {
			"1": "<sup>1</sup> Ku TUHAN bejaku ngagai aku,",
			"2": "<sup>2</sup> “Anak mensia, perening tunga ngagai bukit ti di menua Israel, lalu beri pesan Aku ngagai sida.",
			"3": "<sup>3</sup> Asuh bukit ti di menua Israel ningaka jaku TUHAN Allah Taala, ningaka utai ti disebut Aku TUHAN Allah Taala ngagai bukit, munggu, darung, enggau lebak: Aku deka ngasuh pedang ngerusak endur alai orang mayuh besembahka engkeramba.",
			"4": "<sup>4</sup> Semua alta deka diruntuhka lalu alta ti alai nunu menyan deka dirubuh. Semua orang ke diau dia deka dibunuh magang di mua engkeramba sida.",
			"5": "<sup>5</sup> Aku deka ngachirka bangkai orang Israel. Aku deka ngachirka tulang sida ngelingi alta nya.",
			"6": "<sup>6</sup> Semua nengeri di menua Israel deka dirusak magang, ngambika semua alta enggau engkeramba sida dipalu redak. Alta alai sida ke nunu menyan deka dipechahka, lalu semua utai ti udah digaga sida deka lesap magang.",
			"7": "<sup>7</sup> Orang deka dibunuh di semua endur, lalu sida ke agi idup deka ngaku Aku tu TUHAN.",
			"8": "<sup>8</sup> “Aku deka nejuka sekeda sida enda dibunuh, lalu diachirka ngagai mayuh bengkah bansa,",
			"9": "<sup>9</sup> alai sida deka dibuai. Dia sida deka ingatka Aku lalu nemu Aku udah ngukum sida, lalu ngemaluka sida, laban sida enda tetap ati lalu udah ninggalka Aku, lalu sida rindu agi ke engkeramba ari ti rinduka Aku. Lalu sida deka begedika diri empu ketegal penyai enggau utai ti kamah ti udah dikereja sida.",
			"10": "<sup>10</sup> Sida deka nemu Aku endang TUHAN, lalu jaku tangkan ti diberi Aku nya ukai jaku ngapa.”",
			"11": "<sup>11</sup> Ku TUHAN Allah Taala bejaku, “Pulaska jari! Enditka kaki nuan! Nyabak sinu ati ketegal semua penyai, semua utai ti dipegedika, ti udah dikereja orang Israel. Sida deka mati beperang, tauka mati keberuran, tauka mati laban penyakit.",
			"12": "<sup>12</sup> Sida ke jauh deka sakit lalu mati. Sida ke semak, deka mati beperang. Sida ke agi idup deka mati keberuran. Sida deka ngasaika semua kuasa pengeringat Aku.",
			"13": "<sup>13</sup> Bangkai sida deka ngachir begulai enggau bala engkeramba, enggau ngelingi alta, ngachir ba sebelah munggu ti tinggi, ba tuchung semua bukit, di baruh semua pun kayu enggau semua pun kayu oak ti besai, ba semua endur ti udah alai sida nunu piring ke engkeramba sida. Udah nya baru semua orang deka nemu Aku endang TUHAN.",
			"14": "<sup>14</sup> Sigi amat, Aku deka ngunjurka jari Aku lalu ngerusak menua sida. Aku deka ngaga menua nya nyadi menua ti kusi, berengkah ari menua puang ti di selatan nyentuk ngagai nengeri Riplah di utara. Nadai siti menua ti alai orang Israel diau dikelaungka. Nya baru semua orang deka nemu Aku endang TUHAN.”"
		},
		"7": {
			"1": "<sup>1</sup> Ku TUHAN bejaku ngagai aku,",
			"2": "<sup>2</sup> “Anak mensia, tu utai ti disebut Aku TUHAN Allah Taala ngagai menua Israel: Tu meh pengujung ke semua menua Israel!",
			"3": "<sup>3</sup> “Israel, pengujung nuan udah datai. Nuan deka ngasaika pengeringat Aku, laban Aku ngakim nuan ketegal utai ti udah dikereja nuan. Aku deka malas semua ulah nuan ti jai.",
			"4": "<sup>4</sup> Aku enda ngalau nuan, tauka kasihka nuan. Aku deka ngukum nuan ketegal utai ti jai ti udah dikereja nuan, ngambika nuan nemu Aku endang TUHAN.”",
			"5": "<sup>5</sup> Tu utai ti disebut TUHAN Allah Taala: “Penusah ti besai deka betangkan-tangkan ninggang nuan.",
			"6": "<sup>6</sup> Semua utai udah abis magang. Tu meh pengujung iya. Nuan tu abis.",
			"7": "<sup>7</sup> Kita ti diau di menua tu deka abis magang. Maya nyau semak alai nadai agi pengerami ba endur alai besembiang ba sebelah bukit, tang semina penyarut aja.",
			"8": "<sup>8</sup> Enda lama da agi kita deka ngasaika semua kuasa pengeringat Aku. Aku ngakim kita ketegal utai ti udah dikereja kita, lalu Aku deka malas semua ulah kita ke jai.",
			"9": "<sup>9</sup> Aku enggai ngalau kita, tauka kasihka kita. Aku deka ngukum kita ketegal utai ti jai ti udah dikereja kita, ngambika kita nemu Aku endang TUHAN, lalu Aku tu meh Iya ti ngukum kita.”",
			"10": "<sup>10</sup> Hari penusah ti besai nyau deka datai. Pengachau balat amat nyadi. Penyumbung balat amat nyadinyau nyadi.",
			"11": "<sup>11</sup> Pengachau ngasuh penyai balat agi nyadi. Nadai siti utai sida agi tinggal, nemuka nya pengaya, pemanah gaya, tauka mulia.",
			"12": "<sup>12</sup> Maya nyau deka datai. Hari nyau semak alai pengawa ti bebeli enggau bejual nadai reti agi, laban ukum Allah Taala deka ninggang semua mensia.",
			"13": "<sup>13</sup> Nadai orang dagang sempat mulaika ungkus diri, laban Allah Taala ringat ngagai semua mensia. Sida ke jai enda ulih idup.",
			"14": "<sup>14</sup> Terumpit disepu, lalu semua mensia sedia magang. Tang nadai orang mansang beperang, laban Allah Taala ringat ngagai semua mensia.",
			"15": "<sup>15</sup> Orang bamuk ba sebelah jalai raya, lalu orang ke diau di rumah keberuran lalu kena laban penyakit. Barang sapa pansut ari nengeri deka mati beperang, lalu semua orang ke diau di nengeri deka kena laban penyakit sereta keberuran.",
			"16": "<sup>16</sup> Sekeda orang ulih ngerarika diri ngagai bukit baka burung achang ti terebai ari lebak. Semua orang nya deka bedemuh ketegal dosa sida.",
			"17": "<sup>17</sup> Semua orang nya lembut tulang, lalu patung sida getar-getar.",
			"18": "<sup>18</sup> Sida deka ngerasukka kain guni, lalu sida deka getar-getar. Pala sida deka dikukur, lalu semua sida deka dipechat magang.",
			"19": "<sup>19</sup> Sida deka nikauka emas enggau pirak sida ngagai jalai raya baka ke muai uras, laban pirak enggau emas sida enda ulih ngelepaska sida lebuh TUHAN mubuhka pengeringat Iya. Sida enda ulih ngena utai nya ngemuaska pengingin sida, tauka ngasuh perut diri kenyang. Emas enggau pirak nya ti udah mai sida bedosa.",
			"20": "<sup>20</sup> Dulu menya sida temegahka batu ti berega, tang sida udah ngena utai nya begagaka engkeramba. Nya kebuah TUHAN udah ngasuh sida begedika pengaya diri.",
			"21": "<sup>21</sup> Ku TUHAN bejaku, “Aku deka ngasuh orang kampar ngerumpak sida, lalu orang ke ngelanggar adat deka ngerampas semua pengaya sida, lalu ngamahka utai nya.",
			"22": "<sup>22</sup> Aku enggai ibuh lebuh sida ngamahka Rumah Sembiang ti dikesayauka Aku, lebuh bala perumpak tama lalu ngamahka iya.",
			"23": "<sup>23</sup> “Semua utai nyau charut. Orang di menua nya mayuh amat bebunuhka pangan diri, lalu nengeri penuh laban pengachau.",
			"24": "<sup>24</sup> Aku deka mai mayuh bengkah bansa ti pemadu jai kitu, lalu ngemendarka sida bempu rumah kita. Bala kita ke lelaki ke pemadu kering deka lemi semengat lebuh Aku ngasuh mayuh bengkah bansa ngamahka endur ti alai kita besembah.",
			"25": "<sup>25</sup> Kita deka tusah ati. Kita deka ngiga pemaik tang nadai tetemuka iya.",
			"26": "<sup>26</sup> Penusah ti besai deka datai betangkan-tangkan, lalu berita ti jai deka datai enda putus-putus. Kita deka minta bala nabi mandangka utai ti deka nyadi. Bala imam nadai utai diajar ngagai orang mayuh, lalu bala tuai nadai jaku lalau diberi.",
			"27": "<sup>27</sup> Raja deka ngulit; anak raja deka nadai agi utai diadang, lalu orang mayuh deka getar-getar takut. Aku deka ngukum kita ketegal semua utai ti udah dikereja kita, lalu Aku deka ngakim kita baka kita ke udah ngakim orang bukai. Tu deka nunjukka Aku tu TUHAN.”"
		},
		"8": {
			"1": "<sup>1</sup> Kena lima hari bulan ti keenam, dalam taun ti keenam bala kami udah dibuai ngagai menua Babilon, dia bala tuai orang ke dibuai ari menua Judah bisi duduk enggau aku dalam rumah aku. Kuasa TUHAN Allah Taala lalu ngenyit nurun atas aku.",
			"2": "<sup>2</sup> Aku engkadah lalu meda utai ti baka gamal mensia ti beapi-api. Ari punggung ke baruh, tubuh iya baka api, lalu ari punggung ke atas iya beperenching baka temaga ti udah dipugar.",
			"3": "<sup>3</sup> Iya ngulurka utai ti baka jari, lalu nangkap aku ba buk, lalu dalam genera nya, Roh Allah Taala ngangkatka aku ke langit, lalu mai aku ngagai Jerusalem. Iya mai aku ngagai pintu utara Rumah Sembiang, alai orang udah ngengkahka siku engkeramba ti dipegedika Allah Taala.",
			"4": "<sup>4</sup> Dia aku tepedaka siti penampak ti beperenching, ti nunjukka Allah Taala ke disembah orang Israel bisi dia, baka ke udah dipeda aku lebuh aku ba tebing Sungai Kebar.",
			"5": "<sup>5</sup> Ku Allah Taala bejaku ngagai aku, “Anak mensia, palik tunga ke utara.” Aku malik, lalu dia ba semak alta ti ngimbai penama ngagai pintu besai nya aku tepedaka engkeramba ti balat ngeringatka Allah Taala.",
			"6": "<sup>6</sup> Ku Allah Taala bejaku ngagai aku, “Anak mensia, kati nuan bisi meda utai ti nyadi? Peda nuan utai ti jai ti dikereja orang Israel ditu, ti ngasuh Aku jauh-sejauh ngejangka Diri ari endur Aku ti kudus. Nuan deka meda utai ti lebih agi ngemaluka, ari ti dipeda nuan ditu.”",
			"7": "<sup>7</sup> Iya mai aku ngagai penama ti nuju ngagai tengah laman ti di luar, lalu nunjukka siti lubang ba dinding.",
			"8": "<sup>8</sup> Ku Iya bejaku, “Anak mensia, bumbuska dinding kuta tu ba senentang tu.” Aku lalu mumbuska kuta nya, lalu tetemuka siti pintu.",
			"9": "<sup>9</sup> Ku Iya bejaku enggau aku, “Alai nuan tama ke dalam lalu peda nuan penyai utai ti dikereja sida dia.”",
			"10": "<sup>10</sup> Aku tama, lalu bepedaka utai dia. Dinding ba endur nya nyau penuh laban gambar ular enggau jelu bukai ti enda tuchi, enggau utai bukai ti disembah orang Israel.",
			"11": "<sup>11</sup> Tujuh puluh iku tuai orang Israel bisi dia, nyengkaum Jasaniah anak Sapan. Genap iku sida bela megai pekekas ti dikena nunu menyan, lalu asap pansut ari menyan nya.",
			"12": "<sup>12</sup> Allah Taala lalu nanya aku, “Anak mensia, kati nuan bisi meda utai ti dikereja bala tuai orang Israel ti dipelamka sida? Semua sida nya besembah dalam bilik ti penuh laban engkeramba, laban kenu ku sida, ‘TUHAN enda meda kitai! Iya udah ninggalka menua tu.’ ”",
			"13": "<sup>13</sup> Udah nya TUHAN lalu bejaku ngagai aku, “Nuan deka meda sida ngereja utai ti lebih jai agi ari nya.”",
			"14": "<sup>14</sup> Nya alai TUHAN lalu mai aku ngagai pintu utara Rumah Sembiang, lalu nunjukka ngagai aku bala indu ke nyabakka pemati petara Tamus.",
			"15": "<sup>15</sup> Ku TUHAN nanya, “Anak mensia, kati nuan bisi meda utai nya? Nuan deka meda utai ti lebih agi jai ari nya.”",
			"16": "<sup>16</sup> Iya lalu mai aku ngagai tengah laman ti dalam Rumah Sembiang. Dia ba semak mua pintu endur ti kudus, ba entara alta enggau serambi, bisi kira dua puluh lima iku lelaki. Sida udah nguingka belakang sida ngagai endur ti kudus, lalu meremi tunga ke timur, nyembah mata hari tumbuh.",
			"17": "<sup>17</sup> Ku TUHAN bejaku ngagai aku, “Anak mensia, kati nuan bisi meda nya? Orang Judah tu enda puas ati semina ngereja semua utai ti jai, ti udah dipeda nuan ditu, enggau pengawa ti ngerembaika pengachau ngagai serata menua tu. Sida mega enda tau enda datai lalu ngereja semua utai nya dalam Rumah Sembiang tu, lalu nyungkak Aku balat agi ringat. Peda nuan jalai sida ngeleseka Aku ngena jalai ti pemadu jai!",
			"18": "<sup>18</sup> Sida deka ngasaika semua kuasa pengeringat Aku. Aku enggai ngalau sida, tauka kasihka sida. Sida deka manjung besampi ngagai Aku enggau pengabis penginggar nyawa sida, tang Aku enggai mendingka sida.”"
		},
		"9": {
			"1": "<sup>1</sup> Udah nya aku ninga Allah Taala ngangau enggau nyawa ti inggar, “Datai kitu, bala kita ke deka ngukum nengeri tu. Bai senyata kita.”",
			"2": "<sup>2</sup> Tekala nya enam iku orang lalu datai ari pintu utara Rumah Sembiang, mai senyata siti siku. Sama datai enggau sida bisi siku orang ke ngena kain linin, mai utai dikena nulis. Semua sida datai lalu bediri ngimbai alta temaga.",
			"3": "<sup>3</sup> Udah nya penampak mulia Allah Taala ke disembah orang Israel lalu angkat ari melikat cherub ti besayap, lalu mindah ngagai mua pintu Rumah Sembiang. TUHAN lalu ngangauka orang ke ngena kain linin,",
			"4": "<sup>4</sup> “Alai nuan bejalai nengah serata nengeri Jerusalem, lalu lekatka tanda ba kening semua orang ke tusah ketegal semua utai ti jai ti benung dikereja dalam nengeri tu.”",
			"5": "<sup>5</sup> Aku lalu ninga Allah Taala bejaku ngagai sida lelaki ti bukai, “Titihka iya bejalai nengah serata nengeri tu, lalu bunuh orang. Anang kasihka sida.",
			"6": "<sup>6</sup> Bunuh sida lelaki ke tuai umur, lelaki ke agi biak, indu ke agi biak, sida ke indu, enggau bala anak mit. Tang anang negu orang ke bisi tanda ba kening sida. Kita berengkah ari Rumah Aku tu.” Nya alai sida lalu berengkah ba bala tuai ke bediri dalam Rumah TUHAN.",
			"7": "<sup>7</sup> Ku Allah Taala bejaku ngagai sida, “Kamahka Rumah Sembiang. Isi tengah laman Rumah Sembiang enggau bangkai mensia. Kereja nya diatu!” Nya alai sida lalu belabuh bebunuhka orang dalam nengeri nya.",
			"8": "<sup>8</sup> Lebuh pengawa bebunuh nya benung nyadi, aku diau kediri-diri dia. Aku lalu nyungkurka diri ke tanah, lalu ngangau enggau nyawa ti inggar, “TUHAN Allah Taala, nama kebuah Nuan ngemalat nya ringat ngagai Jerusalem datai ke Nuan nyau munuh semua orang ke agi tinggal di menua Israel?”",
			"9": "<sup>9</sup> Allah Taala lalu nyaut, “Orang Israel enggau orang Judah udah bedosa. Sida udah munuh orang di serata menua tu, lalu udah ngisi Jerusalem enggau pengawa ti jai. Sida ngumbai Aku ti TUHAN udah ninggalka menua sida, lalu ngumbai Aku enda meda sida.",
			"10": "<sup>10</sup> Tang Aku enggai sinuka sida. Aku deka ngereja utai ngagai sida baka ke udah dikereja sida ngagai orang bukai.”",
			"11": "<sup>11</sup> Udah nya orang ke ngena kain linin pulai lalu madahka ngagai TUHAN, “Aku udah bejalaika atur Nuan.”"
		},
		"10": {
			"1": "<sup>1</sup> Aku malik ngagai kebung ti ari atas pala sida melikat cherub, lalu ari atas sida nya bisi utai ti baka kerusi diraja, ti baka batu nilam.",
			"2": "<sup>2</sup> Ku Allah Taala bejaku ngagai orang ke ngena kain linin, “Alai nuan bejalai nengah entara kaki kerita ti di baruh melikat cherub nya, lalu ambi segenggam bara api. Udah nya taburka bara api nya ngagai nengeri tu.” Aku lalu ngemataka iya mupuk.",
			"3": "<sup>3</sup> Nyadi bala melikat cherub nya benung bediri muak ari selatan Rumah Sembiang lebuh orang nya tama. Siti mua hari lalu ngisi tengah laman ti muak ari dalam.",
			"4": "<sup>4</sup> Penampak mulia TUHAN angkat ari sida melikat cherub, lalu mindah ngagai mua pintu Rumah Sembiang. Udah nya mua hari lalu ngemenuhka Rumah Sembiang, lalu tengah laman nya terang laban mulia TUHAN.",
			"5": "<sup>5</sup> Munyi kebap sayap sida melikat cherub ulih didinga ari tengah laman ti di luar, munyi nyawa Allah Taala ti Pemadu Bekuasa lebuh Iya bejaku.",
			"6": "<sup>6</sup> Lebuh TUHAN ngasuh orang ke ngena kain linin nya mai api ari entara kaki kerita ti di baruh sida melikat cherub nya, orang nya mansang lalu bediri ngimbai siti kaki kerita nya.",
			"7": "<sup>7</sup> Melikat cherub nya lalu ngunjurka jari iya ke dalam api ti ba tengah-tengah sida, ngambi bara api, lalu ngengkahka bara api nya ba jari orang ke ngena kain linin nya. Orang nya lalu ngambi bara api nya, lalu mupuk.",
			"8": "<sup>8</sup> Aku meda sida melikat cherub nya baka ke bisi utai ti baka jari mensia di baruh sayap sida.",
			"9": "<sup>9</sup> Aku mega meda empat iti kaki kerita nya sebaka magang, siti-siti ngimbai siku-siku melikat cherub nya. Kaki kerita nya beperenching baka batu ti berega, lalu genap iti kaki kerita nya bisi siti kaki kerita ti bukai ti melintang dalam kaki kerita nya.",
			"11": "<sup>11</sup> Lebuh sida mindah, sida ulih mindah ngagai sebarang tunga, enda ibuh bekuing. Semua sida mindah ngagai tunga ti dikedekaka sida, lalu enda ibuh bekuing.",
			"12": "<sup>12</sup> Tubuh, belakang, jari, sayap sida, enggau kaki kerita nya penuh laban mata.",
			"13": "<sup>13</sup> Aku ninga munyi nyawa ngangau, “Kaki kerita ti bepusin.”",
			"14": "<sup>14</sup> Tiap iku melikat cherub nya bisi empat iti mua. Mua ti terubah nya mua melikat cherub, ti kedua mua mensia, ti ketiga mua singa, lalu ti keempat mua menaul.",
			"15": "<sup>15</sup> (Bala melikat cherub nya meh sida ke udah dipeda aku ba tebing Sungai Kebar.) Lebuh sida melikat cherub nya angkat terebai",
			"16": "<sup>16</sup> lalu mindah, kaki kerita nya mindah sama enggau sida. Genap kali sida ngerembaika sayap sida deka terebai, kaki kerita nya mupuk enggau sida, tang enda bekuing.",
			"17": "<sup>17</sup> Lebuh sida melikat cherub nya ngetu, kaki kerita nya mega ngetu. Lalu lebuh sida melikat cherub nya terebai, kaki kerita nya mupuk sama enggau sida, laban roh utai ti idup nya bisi dalam kaki kerita nya.",
			"18": "<sup>18</sup> Udah nya penampak mulia TUHAN ti terang lalu angkat ari mua pintu Rumah Sembiang, lalu mindah ngagai endur ba atas sida melikat cherub nya.",
			"19": "<sup>19</sup> Sida melikat cherub nya ngerembaika sayap sida, lalu terebai ke atas ari dunya tu lebuh aku benung ngemata, lalu kaki kerita nya sama mupuk enggau sida. Sida ngetu enda lama ba pintu timur Rumah Sembiang, lalu mulia Allah Taala ke disembah orang Israel bisi ba atas sida.",
			"20": "<sup>20</sup> Sida nya utai ti idup ti udah dipeda aku di baruh Allah Taala ke disembah orang Israel ba tebing Sungai Kebar. Diatu baru aku nemu sida nya bala melikat cherub.",
			"21": "<sup>21</sup> Genap iku sida bisi empat iti mua, empat iti sayap, enggau utai ti baka jari mensia di baruh sayap sida.",
			"22": "<sup>22</sup> Mua sida nya betul-betul mua ti udah dipeda aku ba tebing Sungai Kebar. Genap iku sida nya mindah nuju ke mua."
		},
		"11": {
			"1": "<sup>1</sup> Roh Allah Taala ngangkatka aku lalu mai aku ngagai pintu timur Rumah Sembiang. Ba semak pintu nya aku tepedaka dua puluh lima iku orang, nyengkaum Jasaniah anak Asur enggau Pelatiah anak Benaiah, dua iku tuai bansa.",
			"2": "<sup>2</sup> Allah Taala lalu bejaku enggau aku, “Mensia, bala orang tu ngaga pelan ti jai, sereta meri jaku lalau ti jai dalam nengeri tu.",
			"3": "<sup>3</sup> Ku sida, ‘Enda lama da agi kitai deka berumah baru. Nengeri tu baka periuk ti dikena berapi, lalu kitai tu baka dagin dalam periuk nya, tang periuk nya nyaga kitai ari api.’",
			"4": "<sup>4</sup> Nya alai, mensia, bejaku meh nuan ngelaban sida diatu.”",
			"5": "<sup>5</sup> Roh TUHAN lalu bekuasa ba aku, lalu TUHAN ngasuh aku meri pesan tu ngagai orang mayuh: “Kita orang Israel, Aku nemu utai ti disebut kita, enggau utai ti diperambu kita.",
			"6": "<sup>6</sup> Kita udah munuh mayuh orang di nengeri tu, datai ke jalai raya nyau penuh laban bangkai sida.",
			"7": "<sup>7</sup> “Nya alai tu utai ti disebut Aku TUHAN Allah Taala, ngagai kita. Nengeri tu endang amat periuk kena berapi, tang dagin nama nya? Dagin nya bangkai orang ke udah dibunuh kita! Tang Aku deka muai kita ari nengeri tu!",
			"8": "<sup>8</sup> Kati kita takutka pedang? Tang Aku deka ngasuh bala soldadu nyerang kita ngena pedang.",
			"9": "<sup>9</sup> Aku deka muai kita ari nengeri tu, lalu nyerahka kita ngagai orang menua bukai. Aku udah ngeletak kita diukum bunuh,",
			"10": "<sup>10</sup> lalu kita deka mati beperang dalam menua kita empu. Nya baru semua orang deka nemu Aku endang TUHAN.",
			"11": "<sup>11</sup> Nengeri tu enggai nyaga kita, enda baka periuk ti nyaga dagin ti di dalam iya. Aku deka ngukum kita di sebarang endur kita diau dalam menua Israel.",
			"12": "<sup>12</sup> Kita deka nemu aku tu endang TUHAN, lalu lebuh kita nitihka adat orang bansa bukai ke berimbai menua enggau kita, kita ngelanggar adat Aku sereta enda ngasika pesan Aku.”",
			"13": "<sup>13</sup> Lebuh aku agi benung benabi, Pelatiah rebah lalu mati. Aku lalu nyungkurka diri ke tanah, lalu ngangau enggau nyawa ti inggar, “Anang, TUHAN Allah Taala! Kati Nuan deka munuh semua orang ke agi tinggal di menua Israel?”",
			"14": "<sup>14</sup> Ku TUHAN bejaku ngagai aku,",
			"15": "<sup>15</sup> “Anak mensia, orang ke diau di Jerusalem berandauka pasal nuan, enggau pasal bansa nuan ti udah kena buai ngagai menua bukai. Ku sida bejaku, ‘Orang ke udah kena buai kelalu jauh alai diau lalu enda ulih nyembah TUHAN. TUHAN udah meri menua tu nyadika pesaka kitai.’",
			"16": "<sup>16</sup> “Nya alai padahka ngagai orang ke sama kena buai baka nuan empu, utai ti disebut Aku. Aku tu ti udah ngasuh sida diau di menua ti jauh, lalu ngachirka sida ngagai menua bukai. Tang taja pia, ba maya ti diatu Aku deka begulai enggau sida di menua ti udah digagai sida.",
			"17": "<sup>17</sup> “Nya alai padahka ngagai sida utai ti disebut Aku TUHAN Allah Taala. Aku deka ngempuruka sida ari mayuh bengkah menua ti udah alai Aku ngachirka sida, lalu Aku deka meri menua Israel tu pulai baru ngagai sida.",
			"18": "<sup>18</sup> Lebuh sida pulai baru ngagai menua tu, sida enda tau enda muai semua engkeramba ti kamah, ti jai, ti ditemu sida.",
			"19": "<sup>19</sup> Aku deka meri sida ati ti baru, enggau runding ti baru. Aku deka muai ati sida ke keras baka batu, lalu meri sida ati ti ngasi.",
			"20": "<sup>20</sup> Nya baru sida deka nitihka Adat Aku lalu ngasika jaku Aku enggau ati ti tetap. Sida deka nyadi nembiak Aku, lalu Aku deka nyadi Allah Taala sida.",
			"21": "<sup>21</sup> Tang Aku deka ngukum orang ke rindu nyembah engkeramba ti kamah sereta jai. Aku deka ngukum sida ketegal utai ti udah dikereja sida.” TUHAN Allah Taala udah bejaku.",
			"22": "<sup>22</sup> Sida melikat cherub lalu belabuh terebai, lalu kaki kerita nya mupuk sama enggau sida. Penampak mulia Allah Taala ke disembah orang Israel beperenching ba atas sida.",
			"23": "<sup>23</sup> Udah nya perenching mulia Allah Taala nya angkat ari nengeri nya, lalu mindah ngagai bukit ti di timur nengeri nya.",
			"24": "<sup>24</sup> Dalam genera nya, Roh Allah Taala ngangkatka aku, lalu mai aku pulai baru ngagai orang ke udah dibuai ngagai menua Babilon. Udah nya genera nya lalu ayas-seayas lalu lesap,",
			"25": "<sup>25</sup> lalu aku madahka ngagai semua orang ke udah kena buai ngagai menua bukai, semua utai ti udah diayanka TUHAN ngagai aku."
		},
		"12": {
			"1": "<sup>1</sup> Ku TUHAN bejaku ngagai aku,",
			"2": "<sup>2</sup> “Anak mensia, nuan diau begulai enggau orang ke seruran angkat ngelaban, ke bisi mata kena meda, tang enda meda, ke bisi pending, tang enda ninga, laban sida nya orang ke seruran angkat ngelaban.",
			"3": "<sup>3</sup> “Nya alai, anak mensia, sikap gari nuan baka orang ke tasah, lalu mupuk sebedau hari malam. Awakka semua orang meda nuan mupuk lalu mansang ngagai endur bukai. Nyangka ukur orang ke angkat ngelaban nya ulih meda nuan.",
			"4": "<sup>4</sup> Lebuh hari agi siang, sikap gari ti deka dibai nuan, ngambika sida ulih meda nuan, lalu udah nya awakka sida ngemataka nuan mupuk lebuh lemai hari, indah-indah baka orang ke dibuai ngagai menua Babilon.",
			"5": "<sup>5</sup> Lebuh sida benung ngemataka nuan, bumbuska dinding rumah nuan, lalu bai tungkus gari nuan nengah lubang nya.",
			"6": "<sup>6</sup> Awakka sida meda nuan manggaika tungkus gari nuan nya ba bau nuan, lalu meda nuan bejalai nengah petang bepampul mata, ngambika nuan enda ulih meda tunga nuan bejalai. Utai ti dikereja nuan nya deka nyadika jaku tangkan ke orang Israel.”",
			"7": "<sup>7</sup> Aku lalu ngereja utai ti diasuh TUHAN. Ba hari nya aku nungkus gari aku baka orang ke tasah, lalu lemai nya, lebuh hari nyau deka petang, aku lalu ngerumbak lubang ba dinding ngena jari aku, lalu pansut. Lebuh semua orang benung ngemataka aku, aku manggaika tungkus gari aku ba bau aku, lalu mupuk.",
			"8": "<sup>8</sup> Pagi hari siti TUHAN bejaku ngagai aku.",
			"9": "<sup>9</sup> Ku Iya, “Anak mensia, lebuh orang Israel ke angkat ngelaban nya nanyaka utai ti dikereja nuan,",
			"10": "<sup>10</sup> padahka ngagai sida utai ti disebut Aku TUHAN Allah Taala ngagai sida. Pesan tu diungkupka anak raja ke megai perintah di Jerusalem, enggau ke semua orang ke diau dia.",
			"11": "<sup>11</sup> Padahka ngagai sida, utai ti udah dikereja nuan nya nandaka utai ti deka nyadi ba sida - sida deka tasah sereta nyadi orang tangkap.",
			"12": "<sup>12</sup> Anak raja ke megai sida deka ngesan tungkus gari iya empu dalam petang, lalu rari nengah lubang ti dikerumbak sida ke iya ba dinding kuta. Iya deka mampul mata diri, lalu enda ulih meda tunga iya bejalai.",
			"13": "<sup>13</sup> Tang Aku deka nan pukat kena ngipa iya. Udah nya Aku deka mai iya ngagai nengeri Babilon, alai iya deka mati, tang iya enda meda nengeri nya.",
			"14": "<sup>14</sup> Aku deka ngachirka ngagai semua endur semua bala orang ke gawa dalam istana iya, bala penyanding penemu iya, enggau bala orang ke nyaga iya, lalu orang deka ngiga sida lalu munuh sida.",
			"15": "<sup>15</sup> “Lebuh Aku ngachirka sida ba sebelah bansa bukai, enggau ngagai menua bukai, nya baru sida deka nemu Aku endang TUHAN.",
			"16": "<sup>16</sup> Aku deka nejuka sekeda sida idup lalu enda mati beperang, enda mati keberuran, enda mati sakit, ngambika lebuh sida di menua bukai, sida deka nemu penyai ti udah dikereja sida, lalu ngaku Aku tu TUHAN sida.”",
			"17": "<sup>17</sup> Ku TUHAN bejaku ngagai aku,",
			"18": "<sup>18</sup> “Anak mensia, awakka nuan getar-getar takut lebuh nuan makai, lalu getar-getar takut lebuh nuan ngirup.",
			"19": "<sup>19</sup> Padahka ngagai semua orang Israel, tu pesan TUHAN Allah Taala ke orang Jerusalem ti agi mengkang diau di menua sida: Sida deka getar-getar takut lebuh sida makai, lalu getar-getar takut lebuh sida ngirup. Semua utai deka dirampas magang ari menua sida, laban semua orang ke diau dia endang nadai beradat magang.",
			"20": "<sup>20</sup> Nengeri ti penuh laban mensia diatu deka dirusak, lalu menua tu deka nyadi menua puang. Nya baru sida deka nemu Aku endang TUHAN.”",
			"21": "<sup>21</sup> Ku TUHAN bejaku ngagai aku,",
			"22": "<sup>22</sup> “Anak mensia, nama kebuah orang Israel besebutka jaku-dalam ti munyi tu: ‘Timpuh udah ngelebus, tang utai ti dipadahka deka nyadi, nadai nyadi siti’?",
			"23": "<sup>23</sup> Padahka ngagai sida diatu utai ti disebut Aku TUHAN Allah Taala pasal pekara nya. Aku deka madamka jaku-dalam nya. Jaku-dalam nya enda agi disebut orang di menua Israel. Maya endang udah datai, lalu utai ti dipadahka deka nyadi, deka dikamatka!",
			"24": "<sup>24</sup> “Genera ti ditempaka ngapa enggau jaku benabi ti nesatka mensia, nadai agi ba orang Israel.",
			"25": "<sup>25</sup> Aku ti TUHAN deka bejaku ngagai sida, lalu utai ti disebut Aku deka dikamatka. Aku enda betangguh agi. Lebuh kita ke angkat ngelaban tu agi mengkang idup, Aku deka ngereja utai ti udah dipadahka Aku ngagai kita. Aku udah bejaku,” ku TUHAN Allah Taala bejaku.",
			"26": "<sup>26</sup> Ku TUHAN bejaku ngagai aku,",
			"27": "<sup>27</sup> “Anak mensia, orang Israel ngumbai genera enggau jaku ti benabi ti disebut nuan nya pasal utai ti deka nyadi jauh jemah ila.",
			"28": "<sup>28</sup> Nya alai padahka ngagai sida, utai ti disebut Aku TUHAN Allah Taala: Aku enda betangguh agi. Utai ti udah disebut Aku, deka dikamatka. Aku TUHAN Allah Taala udah bejaku!”"
		},
		"13": {
			"1": "<sup>1</sup> Ku TUHAN bejaku ngagai aku,",
			"2": "<sup>2</sup> “Anak mensia, nuan enda tau enda bejaku ngelaban bala nabi menua Israel ke benabi ngena penemu sida empu. Asuh sida mendingka jaku TUHAN.”",
			"3": "<sup>3</sup> Tu utai ti disebut TUHAN Allah Taala: “Tulah meh sida nabi ke beli! Sida bulih penemu ari runding sida empu, lalu ngaga genera ke diri empu.",
			"4": "<sup>4</sup> Orang Israel, bala nabi kita nadai guna, baka bala munsang ti diau ba sebelah tembawai nengeri.",
			"5": "<sup>5</sup> Sida enda nyaga endur alai kuta ti udah runtuh, lalu sida enda mega ngaga kuta nya baru. Nya alai menua Israel enda ulih dijaga lebuh perang nyadi ba Hari TUHAN.",
			"6": "<sup>6</sup> Genera sida bula, lalu jaku tujum sida mega bula. Sida ngumbai diri madahka pesan Aku, tang Aku nadai ngirumka sida. Tang taja pia, sida ngarapka jaku diri dikamatka!",
			"7": "<sup>7</sup> Aku madahka ngagai sida: genera ti dipeda kita nya pelesu magang, lalu jaku tujum kita nya jaku ti bula. Kita madahka jaku ti disebut kita nya jaku Aku, tang Aku nadai udah kala bejaku ngagai kita!”",
			"8": "<sup>8</sup> Nya alai TUHAN Allah Taala nyebut ngagai sida, “Jaku kita bula, lalu genera kita pelesu. Aku ngelaban kita.",
			"9": "<sup>9</sup> Aku deka ngukum kita nabi ke nusui genera ti pelesu, lalu bejaku nesatka orang. Kita tentu nadai dia lebuh bala nembiak Aku begempuru mutuska penemu ila. Nama kita enda dituliska dalam list nama orang Israel ti bukai. Kita enda agi pulai ngagai menua kita empu. Nya baru kita deka nemu Aku endang TUHAN Allah Taala.",
			"10": "<sup>10</sup> “Sida nabi nya nesatka bala nembiak Aku lebuh sida madahka semua utai deka nyadi menyana magang. Tang nadai utai nyadi menyana! Bala nembiak Aku udah nirika kuta ngena batu. Udah nya bala nabi datai lalu ngechat kuta nya ngena kapu.",
			"11": "<sup>11</sup> Padahka ngagai sida nabi, kuta sida deka runtuh. Aku deka ngasuh hari balat ujan. Ujan batu deka ninggang kuta nya, lalu ribut ti balat deka mangka ngagai iya.",
			"12": "<sup>12</sup> Kuta nya deka runtuh, lalu semua orang deka nanya ngagai nuan nama guna kapu ti dikena ngechat dinding kuta nya.”",
			"13": "<sup>13</sup> Nya alai tu utai ti disebut TUHAN Allah Taala: “Aku ringat, lalu Aku deka ngasuh ribut biaubalai, ujan ti lebat, enggau ujan batu ngerusak dinding kuta nya.",
			"14": "<sup>14</sup> Aku deka ngeruntuh lalu ngeredakka dinding kuta ti udah dichat burak, datai ke batu pemun iya ayan. Kita deka mati ditinggang dinding kuta nya rebah. Nya baru semua orang deka nemu Aku endang TUHAN.",
			"15": "<sup>15</sup> “Dinding kuta nya enggau sida ke udah ngechat iya deka ngasaika pengeringat Aku. Udah nya baru Aku deka madahka ngagai kita dinding kuta nya enggau orang ke ngechat iya, sama nadai agi, iya nya",
			"16": "<sup>16</sup> sida nabi ke madahka semua utai di Jerusalem deka nyadi menyana magang, taja pen utai dia enda nyadi menyana!” TUHAN Allah Taala udah bejaku.",
			"17": "<sup>17</sup> Ku TUHAN bejaku, “Anak mensia, perening ngagai sida indu ke begulai enggau kita, ti ngeluluka diri nemu benabika pasal utai ti deka nyadi jemah ila. Bejaku nuan ngelaban sida",
			"18": "<sup>18</sup> lalu padahka jaku ti disebut TUHAN Allah Taala ngagai sida: “Tulah meh kita ti indu ke begagaka gelang keramat ke semua orang, lalu kita ngaga tungguk keramat kena orang nudung pala ngambika sida bekuasa atas pengidup orang bukai. Kita keran deka bekuasa atas pengidup enggau pemati bala nembiak Aku, lalu kita ngena kuasa nya ngiga penguntung ke kita empu.",
			"19": "<sup>19</sup> Kita enda bebasaka Aku di mua bala nembiak Aku laban kita keran deka ngulihka segenggam barli enggau roti. Kita munuh orang ke enda patut diukum bunuh, lalu ngidupka orang ke enda patut diidupka. Kita madahka utai ti bula ngagai bala nembiak Aku, lalu sida arapka kita.”",
			"20": "<sup>20</sup> Nya alai tu utai ti disebut TUHAN Allah Taala: “Aku begedika gelang keramat kita ke dikena kita ngulihka kuasa atas pengidup enggau pemati. Aku deka ngeruntun gelang keramat nya ari lengan kita, lalu ngelepaska orang ke dikuasa kita.",
			"21": "<sup>21</sup> Aku deka ngeruntun tudung pala kita, lalu ngelepaska bala nembiak Aku ari kuasa kita belama iya. Nya baru kita deka nemu Aku endang TUHAN.",
			"22": "<sup>22</sup> “Ngena pemula kita, kita ngelemika semengat orang ke badas, orang ke enda diasuh Aku pedis. Kita nagang orang ke jai ngelengkaka penyai lalu ngidupka nyawa diri.",
			"23": "<sup>23</sup> Nya alai, kita diatu nadai agi meda genera ti pelesu, nadai agi nyebut jaku tujum ti pelesu. Aku deka ngelepaska bala nembiak Aku ari jari kita. Nya baru kita deka nemu Aku endang TUHAN.”"
		},
		"14": {
			"1": "<sup>1</sup> Sekeda bala tuai orang Israel datai ngagai aku lalu nanyaka pasal peneka TUHAN:",
			"2": "<sup>2</sup> Udah nya TUHAN lalu bejaku ngagai aku.",
			"3": "<sup>3</sup> Ku Iya, “Anak mensia, orang tu udah nyerahka ati sida ngagai engkeramba, lalu nejuka engkeramba mai sida ngagai dosa. Kati nuan ngumbai Aku deka nyaut sida?",
			"4": "<sup>4</sup> “Bejaku ngagai sida diatu, lalu padahka ngagai sida utai ti disebut Aku TUHAN Allah Taala: Genap iku kita orang Israel ti udah nyerahka ati diri ngagai engkeramba, lalu nejuka sida mai kita ngagai dosa, lalu udah nya betanya ngagai nabi, deka disaut Aku magang - saut ti endang patut diberi ngagai bala engkeramba kita!",
			"5": "<sup>5</sup> Semua engkeramba nya udah ngelimpangka orang Israel ari Aku, tang ngena saut ari Aku, Aku ngarapka Diri ulih ngasuh sida taluk ngagai Aku baru.",
			"6": "<sup>6</sup> “Nya alai padahka ngagai orang Israel utai ti disebut Aku TUHAN Allah Taala: Kita enda tau enda nesal ati, lalu ninggalka engkeramba kita ke jai nya.",
			"7": "<sup>7</sup> “Genap kali kita orang Israel tauka orang bukai ti diau begulai enggau orang Israel, ngelengkaka Aku, lalu nyembah engkeramba, lalu udah nya betanya ngagai nabi, Aku ti TUHAN, deka nyaut kita!",
			"8": "<sup>8</sup> Aku deka ngelaban kita. Aku deka ngaga kita nyadika teladan kena ngajar orang bukai. Aku deka muai kita ari bala nembiak Aku, ngambika semua kita deka nemu Aku endang TUHAN.",
			"9": "<sup>9</sup> “Enti nabi kena tipu lalu meri saut ti bula, sida ngereja nya laban Aku ti TUHAN udah nipu sida, lalu Aku deka muai sida ari bansa orang Israel.",
			"10": "<sup>10</sup> Nabi enggau orang ke betanyaka utai ngagai sida, deka sebaka ukum.",
			"11": "<sup>11</sup> Aku deka ngereja tu kena nagang orang Israel ninggalka Aku, lalu ngamahka diri ngena dosa. Sida deka nyadi nembiak Aku, lalu Aku deka nyadi Allah Taala sida.” TUHAN Allah Taala udah bejaku.",
			"12": "<sup>12</sup> Ku TUHAN bejaku ngagai aku,",
			"13": "<sup>13</sup> “Anak mensia, enti menua bedosa, lalu enda tetap ati ngagai Aku, Aku deka ngunjurka jari Aku lalu ngerusak penatai pemakai sida. Aku deka ngasuh lapar pungkang nyadi, lalu munuh mensia enggau jelu.",
			"14": "<sup>14</sup> Enti sema Noah, Danel, enggau Jop bisi dia, pengelurus sida semina ulih ngidupka nyawa sida empu aja.” TUHAN Allah Taala udah bejaku.",
			"15": "<sup>15</sup> “Enti sema Aku ngasuh jelu babas munuh orang di nengeri nya, lalu ngasuh menua nya enda ulih ditengah mensia,",
			"16": "<sup>16</sup> lalu enti sema orang tiga iku nya diau dia - seagi-agi Aku tu TUHAN Allah Taala, Allah Taala ti idup - indah sida nya deh enda ulih ngidupka nyawa anak sida empu. Sida semina ulih ngidupka nyawa diri empu aja, lalu menua nya deka nyadi menua puang.",
			"17": "<sup>17</sup> “Enti sema Aku ngasuh perang nyadi di menua nya, lalu ngasuh senyata ti bisa ngeluska semua mensia enggau jelu,",
			"18": "<sup>18</sup> lalu enti sema orang tiga iku nya diau dia - seagi-agi Aku tu TUHAN Allah Taala, Allah Taala ti idup - sida tentu enda mega ulih ngidupka nyawa bala anak sida, tang semina ulih ngidupka nyawa sida empu aja.",
			"19": "<sup>19</sup> “Enti sema Aku ngasuh penyakit berampit di menua nya, lalu Aku ringat lalu ngambi mayuh nyawa, bebunuhka mensia enggau jelu,",
			"20": "<sup>20</sup> lalu enti sema Noah, Danel, enggau Jop bisi dia - seagi-agi Aku tu TUHAN Allah Taala, Allah Taala ti idup - sida tentu enda ulih ngidupka nyawa anak sida empu. Pengelurus sida semina ulih ngidupka nyawa sida empu aja.”",
			"21": "<sup>21</sup> Tu utai ti disebut TUHAN Allah Taala: “Aku deka ngasuh empat bengkah ukum ti pemadu jai, iya nya perang, lapar pungkang, jelu babas, enggau penyakit ngerusak mensia enggau jelu.",
			"22": "<sup>22</sup> Enti sida agi idup lalu ulih ngidupka nyawa bala anak sida, peda gamal sida lebuh sida datai ngagai nuan. Peda nuan gaya penyai sida, ngambika nuan nemu, ukum ti diasuh Aku ninggang Jerusalem nya ukum ti endang patut diberi.",
			"23": "<sup>23</sup> Nya baru nuan deka nemu Aku endang bisi kebuah ngereja semua utai nya.” TUHAN Allah Taala udah bejaku."
		},
		"15": {
			"1": "<sup>1</sup> Ku TUHAN bejaku ngagai aku,",
			"2": "<sup>2</sup> “Anak mensia, baka ni ku batang anggur tau dibandingka enggau batang kayu? Nama pemanah dan anggur enti dibandingka enggau kayu ti dalam utan?",
			"3": "<sup>3</sup> Kati nuan ulih ngena dan anggur begagaka sebarang utai? Kati nuan ulih ngaga pengait ari iya kena ngantung utai?",
			"4": "<sup>4</sup> Kati utai nya semina manah kena menyadika api? Lalu lebuh puting iya udah diempa api, lalu batang ba tengah angus, kati nuan ulih ngaga utai ari nya?",
			"5": "<sup>5</sup> Sebedau iya ditunu, iya endang nadai guna. Lebuh iya udah diempa api lalu angus, iya lebih agi nadai guna.”",
			"6": "<sup>6</sup> Nya alai, tu utai ti disebut TUHAN Allah Taala: “Baka batang anggur ti diambi ari babas nyadika kayu api, baka nya meh Aku deka ngambi orang ke diau di Jerusalem",
			"7": "<sup>7</sup> lalu ngukum sida. Sida udah ulih ngerarika diri ari api, tang diatu api deka nganguska sida. Lebuh Aku ngukum sida, nya baru nuan deka nemu Aku endang TUHAN.",
			"8": "<sup>8</sup> Sida udah enda tetap ati ngagai Aku, nya kebuah Aku deka ngasuh menua tu nyadi menua puang.” TUHAN Allah Taala udah bejaku."
		},
		"16": {
			"1": "<sup>1</sup> Ku TUHAN bejaku baru ngagai aku,",
			"2": "<sup>2</sup> “Anak mensia, padahka ngagai Jerusalem penyai iya,",
			"3": "<sup>3</sup> lalu padahka ngagai iya utai ti disebut TUHAN Allah Taala ngagai iya: “Nuan diadaka di menua Kanaan. Apai nuan orang Amor, lalu indai nuan orang Iti.",
			"4": "<sup>4</sup> Lebuh nuan ada, nadai orang ngetas tali entemuni nuan, tauka meri nuan mandi, tauka ngunsut nuan ngena garam, tauka medung nuan.",
			"5": "<sup>5</sup> Nadai orang kasihka nuan lalu ngereja utai nya ke nuan. Lebuh nuan ada, nadai orang rinduka nuan. Nuan dibuai ba padang.",
			"6": "<sup>6</sup> “Udah nya aku mansa, lalu meda nuan kual-kual malai darah nuan empu. Nuan dibalut darah, tang Aku enggai nejuka nuan mati.",
			"7": "<sup>7</sup> Aku ngasuh nuan mansang besai baka kayu ti galak. Nuan nyadi kering sereta tinggi, lalu nyadi indu ke biak. Tusu nuan manah gaya, lalu buk nuan udah tumbuh, tang nuan telanjai nadai utai mungkur.",
			"8": "<sup>8</sup> “Lebuh Aku mansa baru, Aku nemu nuan nyau deka bisi ambai. Aku nyerayung tubuh nuan ti telanjai ngena baju luar Aku, lalu besemaya deka rinduka nuan. Endang sigi amat, Aku ngaga sempekat deka jadi enggau nuan, lalu nuan deka diempu Aku,” ku TUHAN Allah Taala bejaku.",
			"9": "<sup>9</sup> “Udah nya Aku ngambi ai lalu masu darah nya ari nuan. Aku ngunsut nuan ngena minyak kana.",
			"10": "<sup>10</sup> Aku ngerasukka ba nuan baju panjai ti udah disulam, lalu meri nuan kasut ti digaga ari kulit ti pemadu manah, meri nuan tanchang buk ti digaga ari kain linin, enggau baju luar ti digaga ari sutera.",
			"11": "<sup>11</sup> Aku ngelekatka batu ti berega gelang enggau tenggak ba nuan.",
			"12": "<sup>12</sup> Aku meri nuan tinchin idung, enggau antin, enggau siti makota ti manah gaya.",
			"13": "<sup>13</sup> Nuan bisi perengka emas enggau pirak, lalu gari nuan digaga ari kain linin enggau kain sutera ti udah disulam. Roti ti digaga ari tepung ti pemadu alus, ai manyi enggau minyak kana nyadika pemakai nuan. Pemajik nuan nyau beperenching, baka ke tau nyadi kuin.",
			"14": "<sup>14</sup> Nama nuan tebilang ba semua bansa ketegal pemajik nuan, laban Aku udah ngaga nuan ngemajik nya,” ku TUHAN Allah Taala bejaku.",
			"15": "<sup>15</sup> “Tang nuan ngambi ulih ba pemajik nuan, enggau ba nama nuan ti tebilang, lalu nuan tinduk enggau semua orang ke datai ngagai nuan.",
			"16": "<sup>16</sup> Nuan ngena sekeda gari nuan ngias endur alai nuan besembah, lalu baka indu sundal, nuan meri tubuh diri ngagai semua orang.",
			"17": "<sup>17</sup> Nuan ngambi perengka pirak enggau perengka emas ti udah diberi Aku ngagai nuan, lalu nuan ngena utai nya begagaka anak patung ti lelaki, lalu nuan butang enggau sida.",
			"18": "<sup>18</sup> Nuan ngambi kain ti udah disulam ti udah diberi Aku ngagai nuan, lalu nuan ngengkahka iya ba anak patung, lalu nuan meri ngagai anak patung nya minyak kana enggau menyan ti udah diberi Aku ngagai nuan.",
			"19": "<sup>19</sup> Aku meri nuan pemakai - tepung ti pemadu alus, minyak kana, enggau ai manyi - tang nuan meri utai nya nyadika piring kena nuan minta diri dikerinduka bala engkeramba,” ku TUHAN Allah Taala bejaku.",
			"20": "<sup>20</sup> “Udah nya nuan ngambi bala anak lelaki enggau bala anak indu ke diadaka nuan ke Aku, lalu nuan nyerahka sida nyadika piring ngagai engkeramba. Kita enda tetap ati ngagai Aku. Kati nya enda chukup?",
			"21": "<sup>21</sup> Nama kebuah kita enda tau enda ngambi bala anak Aku, lalu ngaga sida nyadika piring engkeramba?",
			"22": "<sup>22</sup> Lebuh nuan nyadi indu sundal, nuan nadai sekali ingatka pengidup diri lebuh nuan agi mit menya - telanjai, kual-kual malai darah nuan empu.”",
			"23": "<sup>23</sup> Ku TUHAN Allah Taala bejaku, “Tulah! Tulah meh nuan! Nuan udah ngereja semua penyai nya, lalu udah nya",
			"24": "<sup>24</sup> ba sebelah tisi jalai raya nuan begagaka endur alai besembahka engkeramba, enggau endur alai nyundal.",
			"25": "<sup>25</sup> Nuan ngamahka pemajik gamal diri nyundal. Nuan nyerahka tubuh diri ngagai semua orang ke mansa, lalu nuan majak nyundal tiap hari.",
			"26": "<sup>26</sup> Nuan nejuka orang ke kanji ti berimbai pendiau enggau nuan, iya nya orang Ejip, tinduk enggau nuan, lalu nuan nyungkak Aku ringat ngena pengawa nuan ti nyundal.",
			"27": "<sup>27</sup> “Diatu Aku udah ngedarka jari Aku deka ngukum nuan, lalu ngambi pulai baru berekat ti udah diberi Aku ngagai nuan. Aku udah nyerahka nuan ngagai orang Pilistin ti begedika nuan, lalu kejika ulah nuan ti kamah.",
			"28": "<sup>28</sup> “Laban nuan enda puas ati enggau orang bukai, nuan lalu belanda nitihka orang Asiria. Nuan nyadi indu sundal sida, tang sida pen enda mega ulih ngemuaska ati nuan.",
			"29": "<sup>29</sup> Nuan mega nyadi indu sundal ke orang Babilon, bansa orang ke bedagang, tang sida pen enda mega ulih ngemuaska nuan.”",
			"30": "<sup>30</sup> Tu utai ti disebut TUHAN Allah Taala: “Nuan udah ngereja semua utai tu baka sundal ti enda nemu malu.",
			"31": "<sup>31</sup> Ba genap jalai raya nuan udah ngaga endur alai besembah, lalu nuan nyundal. Tang nuan ukai ngulihka duit baka indu sundal ti bukai.",
			"32": "<sup>32</sup> Nuan tu baka indu ke butang enggau orang ke enda dikelala, lalu nuan enda rinduka laki nuan.",
			"33": "<sup>33</sup> Indu sundal diberi duit, tang nuan meri pemeri ngagai semua ambai nuan. Nuan ngupah sida datai ari semua endur lalu tinduk enggau nuan.",
			"34": "<sup>34</sup> Nuan tu ukai indu sundal ke selama. Nadai orang mejalka nuan nyundal. Nuan enda dibayar orang, tang nuan ke mayar sida! Nuan tu lain ari indu sundal ti bukai.”",
			"35": "<sup>35</sup> Jerusalem, nuan tu ke sundal! Nya alai dingaka utai ti disebut TUHAN.",
			"36": "<sup>36</sup> Tu utai ti disebut TUHAN Allah Taala: “Nuan muka gari ari tubuh nuan, lalu baka indu sundal, nuan nyerahka diri ngagai bala ambai nuan, enggau ngagai semua engkeramba, lalu nuan munuh bala anak nuan nyadika piring engkeramba nya.",
			"37": "<sup>37</sup> Ketegal nya, Aku deka ngempuruka semua bala ambai nuan ti dulu suba, sida ke dikerinduka nuan, enggau sida ke dipegedika nuan. Aku deka ngasuh sida bekelingika nuan. Udah nya Aku deka ngeruntun gari ari tubuh nuan, lalu ngasuh sida meda nuan telanjai.",
			"38": "<sup>38</sup> Aku deka ngukum nuan laban nuan butang sereta munuh orang, lalu laban Aku ringat pedis ati ke nuan, Aku deka ngukum nuan ngena pemati.",
			"39": "<sup>39</sup> Aku deka ngasuh sida bekuasa atas nuan, lalu sida deka ngeruntuhka semua endur alai nuan nyundal, enggau alai nuan nyembah engkeramba. Sida deka ngerampas gari enggau batu ti berega ari nuan, lalu ninggalka nuan telanjai.",
			"40": "<sup>40</sup> “Sida deka ngasuh orang mayuh nuku nuan ngena batu, lalu sida deka mepat nuan ngena pedang.",
			"41": "<sup>41</sup> Sida deka nunu rumah nuan, lalu nejuka sida ke indu meda nuan diukum. Aku deka ngasuh nuan badu agi nyadi indu sundal, lalu ngasuh nuan badu agi meri pemeri ngagai bala ambai nuan.",
			"42": "<sup>42</sup> Nya baru Aku deka badu agi ringat, lalu enda agi bemunyi, enda agi ringat tauka ninding.",
			"43": "<sup>43</sup> Nuan enda ingatka chara Aku ngintu nuan lebuh nuan agi biak, lalu nuan udah nyungkak Aku ringat ketegal semua utai ti udah dikereja nuan. Nya kebuah Aku udah ngasuh nuan mayar semua utai nya. Nama kebuah nuan nambahka kereja ti kamah ngagai semua penyai bukai ti udah dikereja nuan?” TUHAN Allah Taala udah bejaku.",
			"44": "<sup>44</sup> Ku TUHAN bejaku, “Jerusalem, semua orang deka bejaku ngena jaku-dalam tu pasal nuan: ‘Labang indai, labang anak.’",
			"45": "<sup>45</sup> Nuan tu amat anak indai nuan. Indai nuan begedika laki enggau anak diri. Nuan tu sebaka enggau menyadi indu nuan, ke begedika laki enggau anak sida. Nuan enggau nengeri bukai ti menyadi indu nuan endang saum indai. Indai kita indu orang Iti, lalu apai kita orang Amor.",
			"46": "<sup>46</sup> “Menyadi indu nuan ke tuai nya Samaria sama enggau genturung pendiau ti di utara. Menyadi indu nuan ke biak nya Sodom sama enggau genturung pendiau ti di selatan.",
			"47": "<sup>47</sup> Kati nuan, Jerusalem, puas ati nitihka abi-kaki seduai iya, lalu nunda seduai iya ti jai? Enda, laban enda lama da agi nuan deka ngereja utai ti lebih jai agi ari ti dikereja seduai iya.",
			"48": "<sup>48</sup> Ku TUHAN Allah Taala bejaku, “Laban Aku tu Allah Taala ti idup Aku madahka ngagai nuan, menyadi indu nuan Sodom enggau genturung pendiau iya nadai kala udah ngereja penyai baka ke udah dikereja nuan enggau genturung pendiau nuan.",
			"49": "<sup>49</sup> Sodom enggau bala anak indu iya sumbung laban sida mayuh utai diempa, lalu diau dalam pemaik sereta nadai utai ngawa, tang iya enggau bala anak iya enda ngintu orang ke seranta enggau orang ke merinsa pendiau.",
			"50": "<sup>50</sup> Sida sumbung sereta kieh ati lalu ngereja utai ti dipegedika Aku, nya alai Aku ngerusak sida lebuh Aku meda nya.",
			"51": "<sup>51</sup> “Dosa Samaria enda bulih setengah dosa nuan. Utai ti udah dikereja nuan lebih agi jai ari penyai ti udah dikereja Samaria. Enti penyai nuan dibandingka enggau penyai menyadi indu nuan, seduai iya baka ke nadai penyalah.",
			"52": "<sup>52</sup> Diatu nuan enda tau enda ngasaika pemalu diri. Dosa nuan lebih agi jai ari dosa menyadi indu nuan, datai ke seduai iya baka ke nadai penyalah enti dibandingka enggau nuan. Nuan diatu patut nemu mirah mua laban malu, laban menyadi nuan baka ke tuchi enti dibandingka enggau nuan.”",
			"53": "<sup>53</sup> Ku TUHAN bejaku ngagai Jerusalem, “Aku deka ngasuh Sodom enggau genturung pendiau iya, Samaria enggau genturung pendiau iya kaya-raja baru. Aku deka mega ngasuh nuan nyadi kaya-raja.",
			"54": "<sup>54</sup> Nuan deka malu ke diri empu, lalu pemalu nuan nya deka ngasuh menyadi indu nuan ngelala pemesai pengaya seduai iya.",
			"55": "<sup>55</sup> Seduai iya deka nyadi kaya-raja baru, lalu nuan enggau genturung pendiau nuan deka mega nyadi kaya-raja baru.",
			"56": "<sup>56</sup> Ukai enda nuan tu ti ketawaka Sodom lebuh maya nuan ti sumbung suba,",
			"57": "<sup>57</sup> sebedau penyai ti dikereja nuan ditemu orang? Diatu nuan nyau sebaka enggau iya - diketawaka orang Edom, orang Pilistin, enggau orang bansa bukai ke berimbai pendiau enggau nuan, ke begedika nuan.",
			"58": "<sup>58</sup> Nuan enda tau enda natka pemerinsa ketegal utai ti kamah, ti jai ti udah dikereja nuan.” TUHAN Udah bejaku.",
			"59": "<sup>59</sup> Ku TUHAN Allah Taala bejaku, “Aku deka ngukum nuan nitihka utai ti udah dikereja nuan, laban nuan udah enda bebasaka semaya diri, lalu mungkir ari sempekat.",
			"60": "<sup>60</sup> Tang Aku deka ngamatka sempekat ti udah digaga Aku enggau nuan lebuh nuan agi biak suba, lalu Aku deka ngaga siti sempekat ti deka meruan belama iya enggau nuan.",
			"61": "<sup>61</sup> Nya baru nuan deka ingatka ulah nuan suba, lalu malu ke ulah nya lebuh Aku ngambi menyadi indu nuan ke tuai enggau ke biak lalu meri seduai iya ngagai nuan baru nyadika anak indu nuan, taja ukai ketegal sempekat Aku enggau nuan.",
			"62": "<sup>62</sup> Aku deka ngaga sempekat enggau nuan. Nya baru nuan deka nemu Aku endang TUHAN.",
			"63": "<sup>63</sup> Aku deka ngampun semua penyalah ti udah dikereja nuan, tang nuan deka ingatka sida, lalu malu bejaku.” TUHAN Allah Taala udah bejaku."
		},
		"17": {
			"1": "<sup>1</sup> Ku TUHAN bejaku ngagai aku.",
			"2": "<sup>2</sup> “Anak mensia, padahka siti sempama ngagai orang Israel",
			"3": "<sup>3</sup> ngambika sida nemu utai ti disebut Aku TUHAN Allah Taala: Nyadi sekali bisi siku burung menaul ti besai bendar. Bulu iya manah amat, lalu sayap iya besai sereta ngerembai. Iya terebai ngagai Bukit Lebanon, lalu matahka puchuk kayu sidar siti.",
			"4": "<sup>4</sup> Puchuk kayu sidar nya lalu dibai iya ngagai menua ti alai orang bedagang, lalu diengkahka iya ba nengeri alai bala orang ke bedagang diau.",
			"5": "<sup>5</sup> Udah nya iya lalu ngambi anak kayu siti ari menua Israel, lalu nanam anak kayu nya ba tanah ti ami, alai ti seruran bisi ai kena iya tumbuh.",
			"6": "<sup>6</sup> Kayu nya tumbuh lalu nyadi batang anggur ti baruh sereta ngelekar ngagai semua endur. Dan iya tumbuh ke atas ngagai menaul nya, lalu urat iya ngunjam ke dalam tanah. Batang anggur nya penuh laban dan enggau daun.",
			"7": "<sup>7</sup> “Bisi siku agi menaul ti besai. Sayap iya besai, lalu bulu iya tebal. Batang anggur nya lalu ngasuh urat enggau daun iya tumbuh ngagai menaul nya, ngarapka menaul nya deka meri batang anggur nya mayuh agi ai ari ti bisi ba kebun nya.",
			"8": "<sup>8</sup> Tang batang anggur nya udah ditanam ba tanah ti ami, ti mayuh ai kena iya mansutka daun lalu bebuah, sereta nyadi batang anggur ti menyana.",
			"9": "<sup>9</sup> “Nya alai Aku TUHAN Allah Taala, nanya: Kati batang anggur nya deka idup lalu mansang? Kada enda menaul ti keterubah nya deka mabut batang anggur nya enggau semua urat iya, ngugurka buah iya, matahka dan iya, lalu nejuka dan nya layu. Aku enda ibuh begunaka pengering, tauka bansa ti kering, nyabut batang anggur nya.",
			"10": "<sup>10</sup> Lebuh iya ditanam, kati iya deka idup lalu tumbuh? Lebuh iya dipuputka ribut ari timur, kati iya enda layu ba endur alai iya ti tumbuh?",
			"11": "<sup>11</sup> Ku TUHAN bejaku ngagai aku,",
			"12": "<sup>12</sup> “Tanya orang ke angkat ngelaban nya, enti sida nemu reti jaku sempama nya. Padahka ngagai sida, raja menua Babilon dulu menya udah datai di Jerusalem, lalu nabanka raja enggau bala pemesai iya ngagai menua Babilon.",
			"13": "<sup>13</sup> Iya nabanka siku orang ari ruang bilik raja, ngaga siti sempekat enggau orang nya, lalu mejalka iya besumpah deka taluk ngagai perintah Babilon. Iya nabanka orang ke tinggi pangkat nyadika gadai",
			"14": "<sup>14</sup> kena nagang bansa Judah angkat baru, enggau kena nentuka sempekat nya dititihka.",
			"15": "<sup>15</sup> Tang raja menua Judah angkat ngelaban, lalu ngasuh pengari mansang ngagai menua Ejip ngambi mayuh kuda enggau bala soldadu. Kati iya deka mujur? Kati iya enda kena ukum ketegal pengawa nya? Iya tetap diukum enti iya ngelanggar sempekat nya!",
			"16": "<sup>16</sup> Ku TUHAN Allah Taala bejaku, “Laban Aku tu Allah Taala ti idup, raja tu deka mati di menua Babilon, laban iya ngelanggar sumpah diri empu, enggau sempekat ti udah digaga iya enggau raja menua Babilon, ti udah nyiri iya nyadi raja.",
			"17": "<sup>17</sup> Indah bala soldadu raja menua Ejip ti kering deh enda ulih nulung iya ngelaban orang Babilon lebuh orang Babilon ngaga kuta tanah, lalu numbak parit ti dalam lalu munuh mayuh orang Judah.",
			"18": "<sup>18</sup> Iya ngelanggar sumpah diri enggau sempekat ti udah digaga iya empu. Iya ngereja semua utai nya, lalu enda ulih ngerarika diri.”",
			"19": "<sup>19</sup> Ku TUHAN Allah Taala bejaku, “Laban Aku tu Allah Taala ti idup, Aku deka ngukum iya laban iya ngelanggar sempekat ti disemaya deka dititihka iya ngena sumpah dalam nama Aku.",
			"20": "<sup>20</sup> Aku deka nan jarin ti dikena orang ngasu, lalu nangkap iya. Aku deka nabanka iya ngagai menua Babilon, lalu ngukum iya dia, laban iya udah enda tetap ati ngagai Aku.",
			"21": "<sup>21</sup> Bala soldadu iya ke pemadu kering, deka mati beperang, lalu sida ke agi idup deka diachirka ngagai semua endur. Nya baru kita deka nemu Aku ti TUHAN, udah bejaku.”",
			"22": "<sup>22</sup> Tu utai ti disebut TUHAN Allah Taala: “Aku deka ngambi puchuk kayu sidar ti tinggi lalu matahka kantuk iya. Aku deka nanam iya ba sigi bukit ti tinggi,",
			"23": "<sup>23</sup> ba bukit ti di menua Israel ti pemadu tinggi. Iya deka mansutka dan, lalu mansutka leka lalu nyadi kayu sidar ti manah. Semua macham burung deka diau dia lalu belindung ba iya.",
			"24": "<sup>24</sup> Semua kayu di menua nya deka nemu Aku tu endang TUHAN. Aku nebang kayu ti tinggi lalu ngasuh kayu ti mit mansang tinggi. Aku ngasuh kayu layu lalu ngasuh kayu ti layu nyadi gadung. Aku ti TUHAN udah bejaku. Aku deka ngereja utai ti udah disebut Aku.”"
		},
		"18": {
			"1": "<sup>1</sup> Ku TUHAN bejaku ngagai aku,",
			"2": "<sup>2</sup> “Nama reti jaku-dalam tu ti selalu disebut orang di menua Israel? ‘Apai indai makai buah anggur ti masam, tang bala anak ke ngasaika nyawa diri masam.’",
			"3": "<sup>3</sup> Ku TUHAN Allah Taala bejaku, “Laban Aku tu Allah Taala ti idup, kita enda tau agi besebutka jaku-dalam nya di menua Israel.",
			"4": "<sup>4</sup> Seput semua orang, seput apai indai enggau seput anak endang enggi Aku. Semina orang ke bedosa aja ti deka mati.",
			"5": "<sup>5</sup> “Enti sema orang siku lurus lalu ngereja utai ti beradat sereta ngena.",
			"6": "<sup>6</sup> Iya enda nyembah engkeramba orang Israel tauka makai piring ti diberi ba rumah alai nyembah engkeramba. Iya enda nguji ngulihka bini orang, tauka beleman enggau indu ke benung datai kain.",
			"7": "<sup>7</sup> Iya enda nekanka pengidup orang, tang mulaika gadai orang ke nginjau duit ari iya, enda ngerumpak utai orang, meri roti ngagai orang ke lapar, lalu meri gari ngagai orang ke telanjai.",
			"8": "<sup>8</sup> Iya ukai ngiga untung lebuh iya nyali orang duit. Iya enggai ngereja penyai, lalu iya meri pemutus penemu ti betul lebuh iya ngatur laya orang.",
			"9": "<sup>9</sup> Iya ngasika pesan Aku, lalu bejimat nitihka Adat Aku. Nya meh orang ke lurus, lalu iya deka idup,” ku TUHAN Allah Taala bejaku.",
			"10": "<sup>10</sup> “Enti sema orang nya bisi anak lelaki ke mangah sereta munuh orang",
			"11": "<sup>11</sup> lalu ngereja utai ti jai nya (taja pen apai iya nadai ngereja utai nya), makai piring ti udah diberi ba endur alai nyembah engkeramba, nguji ngulihka bini orang,",
			"12": "<sup>12</sup> nekanka pengidup orang ke seranta, ngerumpak orang, enggai mulaika gadai ti dikena orang nginjau duit ari iya, nyembah engkeramba, ngereja penyai,",
			"13": "<sup>13</sup> ngiga untung lebuh iya nyali duit ngagai orang: kati orang nya deka idup? Enda. Iya enda ulih idup. Iya udah ngereja semua utai ti jai nya. Nya alai iya tetap deka mati. Iya empu deka betanggungjawapka pemati diri.",
			"14": "<sup>14</sup> “Tang enti orang nya bisi anak lelaki ke meda semua dosa ti dikereja apai iya, lalu iya berunding lalu enda nunda penyalah apai iya,",
			"15": "<sup>15</sup> enda nyembah engkeramba ti disembah orang Israel, tauka makai piring ti diberi ba endur alai nyembah engkeramba, enda nguji ngulihka bini orang,",
			"16": "<sup>16</sup> enda nekanka pengidup orang, enda ngerumpak orang, enda minta gadai ari orang ke nginjau duit, enda ngerumpak orang, tang meri roti ngagai orang ke lapar, lalu meri gari ngagai orang ke telanjai,",
			"17": "<sup>17</sup> enggai ngereja penyai, enda ngiga untung lebuh iya nyali duit ngagai orang, nitihka Adat Aku, lalu ngasika pesan Aku, iya enda mati ketegal dosa apai iya. Iya tetap deka idup.",
			"18": "<sup>18</sup> Tang pasal apai iya empu, laban iya nipu sereta ngerumpak, lalu ngereja penyai ngagai orang, iya deka mati ketegal penyai iya.",
			"19": "<sup>19</sup> “Tang kita nanya, ‘Nama kebuah anak enda kena perinsa ketegal penyai ti dikereja apai iya?’ Saut iya baka tu: Lebuh anak ngereja utai ti ngena sereta manah, lalu bejimat ngasi sereta nitihka Adat Aku, iya tetap deka idup.",
			"20": "<sup>20</sup> Orang ke bedosa deka mati. Anak enda tau kena perinsa ketegal penyai ti dikereja apai iya, lalu apai pen enda mega tau kena perinsa ketegal penyai ti dikereja anak iya. Orang ke manah deka diberi upah ketegal sida ngereja utai ti manah, lalu orang ke jai deka kena perinsa ketegal penyai ti dikereja sida.",
			"21": "<sup>21</sup> “Enti orang ke jai badu agi bedosa, lalu ngasika Adat Aku, enti iya ngereja utai ti ngena sereta manah, iya enda mati. Iya tetap deka idup.",
			"22": "<sup>22</sup> Semua dosa iya deka diampun magang, lalu iya deka idup, laban iya ngereja utai ti ngena.",
			"23": "<sup>23</sup> Kati nuan ngumbai Aku gaga meda orang ke jai mati?’ ku TUHAN Allah Taala nanya. “Enda! Aku rindu agi meda sida nesal ati lalu idup.",
			"24": "<sup>24</sup> “Tang enti orang ke lurus badu agi ngereja utai ti manah, lalu belabuh ngereja semua utai ti jai, baka ke dikereja orang ke jai, kati iya deka majak idup? Enda! Nadai siti utai ti manah ti udah dikereja iya deka dikingatka. Iya deka mati laban iya enda tetap ati ngagai Aku, enggau laban dosa iya.",
			"25": "<sup>25</sup> “Tang ku nuan, ‘Utai ti dikereja TUHAN nya salah.’ Pendingka Aku, kita orang Israel. Kati kita ngumbai Aku ngereja utai ngena jalai ti salah? Jalai kita ke salah.",
			"26": "<sup>26</sup> Lebuh orang ke lurus badu agi ngereja utai ti manah, lalu belabuh ngereja penyai, lalu udah nya iya mati, iya mati laban penyai ti udah dikereja iya.",
			"27": "<sup>27</sup> Lebuh orang badu agi bedosa, lalu ngereja utai ti ngena sereta manah, iya ngidupka nyawa diri.",
			"28": "<sup>28</sup> Iya nemu utai ti dikereja diri, lalu badu agi bedosa. Nya alai iya tetap enda mati, tang deka idup.",
			"29": "<sup>29</sup> Lalu ku kita orang Israel, ‘Utai ti dikereja TUHAN nya salah.’ Kati kita ngumbai jalai Aku salah? Jalai kita ke salah.",
			"30": "<sup>30</sup> “Diatu Aku TUHAN Allah Taala, madahka ngagai kita orang Israel, Aku deka ngakim genap iku kita nitihka utai ti udah dikereja kita. Lengkaka semua penyai ti benung dikereja kita diatu, lalu anang nejuka dosa ngerusak kita.",
			"31": "<sup>31</sup> Lengkaka semua penyai ti benung dikereja kita, lalu awakka runding enggau ati kita digaga nyadi baru. Nama kebuah kita orang Israel deka mati?",
			"32": "<sup>32</sup> Aku enggai meda orang mati,” ku TUHAN Allah Taala bejaku. “Nesal ati ke dosa kita, lalu idup.”"
		},
		"19": {
			"1": "<sup>1</sup> TUHAN ngasuh aku nyanyi lagu tusah ati tu ke dua iku anak raja menua Israel:",
			"2": "<sup>2</sup> Indai nuan baka indu singa! Iya nginang anak iya ba raban singa lelaki ti mangah.",
			"3": "<sup>3</sup> Indu singa nya nginang anak iya, lalu anak iya mansang besai, belajar ngulihka pemakai, lalu bepakaika mensia.",
			"4": "<sup>4</sup> Semua bansa ninga pasal iya lalu ngaga lubang kebung kena ngulihka iya. Sida ngirit iya ngagai menua Ejip ngena pengait.",
			"5": "<sup>5</sup> Indu singa nya nganti nyentuk ngagai maya iya nadai utai dikarapka agi. Udah nya iya nginang siku agi anak iya, lalu anak iya nya mansang besai lalu nyadi singa ti mangah.",
			"6": "<sup>6</sup> Lebuh iya nyau udah besai tuai, iya ngasu enggau bala singa ti bukai, belajar ngasu lalu bepakaika mensia.",
			"7": "<sup>7</sup> Iya ngeruntuhka kuta, lalu ngaga nengeri nyadi tembawai. Orang di menua nya balat takut genap kali iya negung.",
			"8": "<sup>8</sup> Semua bansa ngelaban iya ari semua menua ti ngelingi iya. Sida mintarka jarin sida atas iya; iya udah labuh ngagai lubang kebung sida.",
			"9": "<sup>9</sup> Sida ngena pengait nyimpan iya dalam sangkar lalu mai iya ngagai raja menua Babilon. Sida nutup iya, ngambika nyawa iya nadai agi didinga ba sebelah bukit ti di menua Israel.",
			"10": "<sup>10</sup> Indai nuan baka batang anggur ti ditanam semak sungai. Laban ai dia mayuh, anggur nya lebat laban daun enggau buah.",
			"11": "<sup>11</sup> Dan iya kering lalu tumbuh nyadi tungkat diraja. Batang anggur nya tumbuh tinggi nyentuk ngagai remang, lalu semua orang meda pemayuh daun enggau peninggi iya.",
			"12": "<sup>12</sup> Tang jari orang ke ringat nyabut iya kenyau ari urat lalu ngempaska iya ke tanah. Ribut ari timur ngerangkaika buah iya. Dan iya patah. Dan iya rangkai lalu ditunu.",
			"13": "<sup>13</sup> Diatu anggur nya ditanam di menua puang, di menua ti rangkai nadai ai.",
			"14": "<sup>14</sup> Batang anggur nya diempa api. Api nganguska dan enggau buah iya. Dan iya enda ulih nyadi kering baru, enda agi nyadi tungkat diraja. Tu lagu tusah ati. Lagu tu udah selalu dinyanyi."
		},
		"20": {
			"1": "<sup>1</sup> Kena sepuluh hari bulan ti kelima dalam taun ti ketujuh kami udah dibuai ngagai menua Babilon, sekeda bala tuai orang Israel datai betanyaka peneka TUHAN ngagai aku, lalu sida nudukka diri di mua aku.",
			"2": "<sup>2</sup> TUHAN lalu bejaku ngagai aku.",
			"3": "<sup>3</sup> Ku Iya, “Anak mensia, bejaku nuan ngagai bala tuai tu lalu padahka ngagai sida utai ti disebut TUHAN Allah Taala: ‘Kita datai ditu laban kita deka betanyaka pasal peneka Aku, ukai enda? Laban Aku tu Allah Taala ti idup, Aku enggai nyagi kita betanyaka utai ngagai Aku. Aku TUHAN Allah Taala udah bejaku.’",
			"4": "<sup>4</sup> “Mensia, kati nuan udah sedia deka ngukum sida? Enti nuan udah sedia, kereja meh nya. Padahka ngagai sida utai ti jai ti udah dikereja bala aki ini sida,",
			"5": "<sup>5</sup> lalu sebut ngagai sida: Ku TUHAN Allah Taala bejaku: Lebuh Aku milih Israel, Aku ngaga siti semaya enggau sida. Aku mandangka Diri ngagai sida di menua Ejip, lalu madahka ngagai sida: Aku tu TUHAN Allah Taala kita.",
			"6": "<sup>6</sup> Nya meh maya Aku besemaya deka mai sida pansut ari menua Ejip, lalu nguluka sida ngagai menua ti udah dipilih Aku ke sida, menua ti kaya sereta ami, menua ti pemadu manah ari semua menua bukai.",
			"7": "<sup>7</sup> Aku ngasuh sida muai engkeramba ti dikerinduka sida, ngambika sida enda ngamahka diri besembahka petara ti pelesu ti disembah orang Ejip, laban Aku tu TUHAN Allah Taala sida.",
			"8": "<sup>8</sup> Tang sida angkat ngelaban Aku, lalu enggai mending. Sida enda muai engkeramba, lalu enggai badu besembahka petara orang Ejip. Aku lalu berunding deka ringat ngagai sida ngambika sida ngasaika pemalat pengeringat Aku di menua Ejip.",
			"9": "<sup>9</sup> Tang Aku enda nyadi ngereja nya, laban nya tau ngenyaika nama Aku, laban Aku udah madahka ngagai sida, di mua bala orang ke enggau sida begulai, Aku deka mai sida pansut ari menua Ejip.",
			"10": "<sup>10</sup> “Nya alai Aku nguluka sida pansut ari menua Ejip lalu mai sida ngagai menua puang.",
			"11": "<sup>11</sup> Aku meri sida pesan Aku, lalu ngajar sida Adat Aku, adat ti meri pengidup ngagai sebarang sapa ke ngasika adat nya.",
			"12": "<sup>12</sup> Aku ngasuh sida ngintu Hari Sabat kena nandaka sempekat entara Aku enggau sida, kena Aku ngasuh sida ngingatka Aku ti TUHAN, ti udah nguduska sida.",
			"13": "<sup>13</sup> Tang indah di menua puang deh sida angkat ngelaban Aku. Sida ngelanggar Adat Aku, lalu nulak pesan Aku, pesan ti meri pengidup ngagai sebarang sapa ke ngasika pesan nya. Sida ngamahka Hari Sabat. Aku endang sedia deka ngasuh sida ngasaika pemalat pengeringat Aku di menua puang, lalu ngerusak sida.",
			"14": "<sup>14</sup> Tang Aku enda ngerusak sida, laban pengawa nya deka ngasuh orang enda bebasaka nama Aku ba semua bansa ti udah meda Aku nguluka orang Israel pansut ari menua Ejip.",
			"15": "<sup>15</sup> Nya alai Aku besumpah di menua puang, madahka Diri enggai mai sida ngagai menua ti udah diberi Aku ngagai sida, menua ti kaya sereta ami, menua ti manah agi ari semua menua bukai.",
			"16": "<sup>16</sup> Aku ngaga sumpah nya laban sida udah nulak pesan Aku, ngelanggar Adat Aku, lalu ngamahka Hari Sabat - sida rindu agi nyembah engkeramba.",
			"17": "<sup>17</sup> “Tang Aku sinu ati ke sida. Aku lalu mutuska penemu enggai munuh sida di menua puang,",
			"18": "<sup>18</sup> tang meri jaku tangkan ngagai sida ke biak munyi tu: ‘Anang nitihka adat ti digaga aki ini kita. Anang nitihka adat asal tauka ngamahka diri enggau engkeramba sida.",
			"19": "<sup>19</sup> Aku tu TUHAN ti Allah Taala kita. Titihka adat enggau pesan Aku.",
			"20": "<sup>20</sup> Gaga Hari Sabat nyadika hari ti kudus, kena nandaka sempekat ti udah digaga Aku enggau kita, lalu tanda nya deka ngasuh kita ingatka Aku tu TUHAN ti Allah Taala kita.’",
			"21": "<sup>21</sup> “Tang orang ke ari rebak nya angkat ngelaban Aku. Sida ngelanggar adat Aku, lalu enda ngasika pesan Aku ti meri pengidup ngagai orang ke ngasi. Sida ngamahka Hari Sabat. Aku endang sedia deka ngasuh sida ngasaika pemalat pengeringat Aku di menua puang, lalu munuh semua sida.",
			"22": "<sup>22</sup> Tang Aku enda nyadi ngereja nya, laban utai nya deka ngasuh Aku enda dibasa orang ba semua bansa ti udah meda Aku mai orang Israel pansut ari menua Ejip.",
			"23": "<sup>23</sup> Nya alai Aku besumpah baru di menua puang madahka Diri deka ngachirka sida di serata dunya.",
			"24": "<sup>24</sup> Aku ngereja nya laban sida udah nulak pesan Aku, ngelanggar adat Aku, ngamahka Hari Sabat, lalu besembahka engkeramba ti udah dipetuaika bala aki ini sida.",
			"25": "<sup>25</sup> “Udah nya Aku meri sida adat ti enda manah, enggau pesan ti enda meri sida pengidup.",
			"26": "<sup>26</sup> Aku nejuka sida ngamahka diri ngena piring ti diberi sida, lalu Aku nejuka sida ngaga anak tuai sida ke lelaki nyadika piring. Aku nejuka utai nya nyadi kena Aku ngukum sida, lalu mandangka ngagai sida Aku tu endang TUHAN.",
			"27": "<sup>27</sup> “Nya alai diatu, mensia, padahka ngagai orang Israel utai ti disebut Aku TUHAN Allah Taala ngagai sida. Tu siti agi jalai bala aki ini sida udah enda tetap ati ngagai Aku sereta mechat Aku.",
			"28": "<sup>28</sup> Aku mai sida ngagai menua ti udah disemaya Aku ngagai sida, lalu lebuh sida meda bukit ti tinggi enggau kayu, sida lalu ngenjuk piring ba semua endur nya. Sida nyungkak Aku ringat laban piring tunu sida enggau laban wain ti dibai sida nyadika piring.",
			"29": "<sup>29</sup> Aku nanya ngagai sida: Nama endur ti tinggi nya ti digagai kita? Nya alai, kenyau ari nya, endur nya dikumbai ‘Endur ti Tinggi.’",
			"30": "<sup>30</sup> Nya alai padahka ngagai orang Israel diatu utai ti disebut Aku, ‘Ku TUHAN Allah Taala bejaku: Nama kebuah kita bedosa baka aki ini kita, lalu besembahka engkeramba ti disembah sida?",
			"31": "<sup>31</sup> Indah sehari tu deh kita ngenjuk piring baka ti diberi sida, lalu kita ngamahka diri besembahka engkeramba ti disembah sida, lebuh kita nyerahka anak kita nyadika piring tunu ke engkeramba nya. Lalu udah nya kita orang Israel datai ngagai Aku betanyaka utai ti dikedekaka Aku! Dalam nama Aku TUHAN Allah Taala, Allah Taala ti idup, Aku enda nyagi kita betanyaka sebarang utai ngagai Aku.",
			"32": "<sup>32</sup> Kita udah mutuska runding deka nyadi baka orang bansa bukai, baka orang ke idup di menua bukai, lalu nyembah kayu enggau batu.’ ”",
			"33": "<sup>33</sup> “Dalam nama Aku TUHAN Allah Taala, Allah Taala ti idup, Aku ringat lalu meri kita jaku tangkan, madahka Aku deka merintah kita enggau terit, ngena semua kuasa Aku.",
			"34": "<sup>34</sup> Aku deka ngayanka kuasa enggau pengeringat Aku ngagai kita, lebuh Aku ngempuruka kita, lalu mai kita pulai ari semua menua ti udah alai Aku ngachirka kita.",
			"35": "<sup>35</sup> Aku deka mai kita ngagai ‘Menua Puang Mayuh Bengkah Bansa,’ lalu dia Aku deka betunga mua enggau kita lalu ngeletak ukum kita.",
			"36": "<sup>36</sup> Aku diatu deka ngukum kita baka Aku ti udah ngukum aki ini kita di menua Puang Sinai,” ku TUHAN Allah Taala bejaku.",
			"37": "<sup>37</sup> “Aku deka megai kita enggau terit lalu mejalka kita ngasika sempekat Aku.",
			"38": "<sup>38</sup> Aku deka muai ari bala kita orang ke angkat ngelaban sereta bedosa. Aku deka muai sida ari menua ti alai sida diau diatu, tang Aku enggai ngemendarka sida pulai baru ngagai menua Israel. Nya baru kita deka nemu Aku endang TUHAN.”",
			"39": "<sup>39</sup> Ku TUHAN Allah Taala bejaku, “Nya alai semua kita orang Israel, titihka aja peneka kita empu! Awakka kita betuaika engkeramba kita! Tang Aku meri kita siti jaku tangkan: udah bekau nya ila, kita enda tau enda ngasika Aku, lalu badu agi beberika piring ngagai engkeramba lalu ngeleseka nama Aku ti kudus.",
			"40": "<sup>40</sup> Di menua Israel, ba bukit Aku ti kudus, bukit ti tinggi di menua Israel, semua kita orang Israel deka nyembah Aku. Aku deka rinduka kita, lalu ngarapka kita deka mai piring kita ngagai Aku, piring ti pemadu manah, enggau pemeri kita ke kudus.",
			"41": "<sup>41</sup> Lebuh Aku udah mai kita pansut ari menua ti udah alai Aku udah ngachirka kita, lalu udah ngempuruka kita, Aku deka nerima piring tunu kita, lalu semua bansa deka nemu Aku endang kudus.",
			"42": "<sup>42</sup> Lebuh Aku mai kita pulai baru ngagai menua Israel, menua ti udah disemaya deka diberi Aku ngagai aki ini kita, nya baru kita deka nemu Aku endang TUHAN.",
			"43": "<sup>43</sup> Nya baru kita deka ingatka semua utai ti jai ti udah dikereja kita, sereta ingatka chara kita udah ngamahka diri empu. Kita deka kejika diri empu ketegal semua penyai ti udah dikereja kita.",
			"44": "<sup>44</sup> Lebuh Aku nyaga nama Aku, kita orang Israel deka nemu Aku endang TUHAN, laban Aku enda ngukum kita nitihka penyai kita.” TUHAN Allah Taala udah bejaku.",
			"45": "<sup>45</sup> Ku TUHAN bejaku ngagai aku,",
			"46": "<sup>46</sup> “Anak mensia, palik tunga ke selatan. Bejaku nuan ngelaban selatan, lalu benabi ngelaban utan ti di selatan.",
			"47": "<sup>47</sup> Asuh utan ti di selatan ningaka utai ti disebut TUHAN Allah Taala: Peda kita, Aku benung nungkunka api, lalu api nya deka nganguska genap iti batang kayu ti di dalam nuan, nemuka kayu nya idup tauka mati. Nadai utai ulih madamka api nya. Iya deka nyerarai ari selatan ngagai utara, lalu genap iku orang deka ngasaika pengangat api nya.",
			"48": "<sup>48</sup> Semua sida deka nemu Aku ti TUHAN udah nungkunka api nya, lalu nadai orang ulih madamka iya.”",
			"49": "<sup>49</sup> Tang aku nyakal jaku TUHAN, “TUHAN Allah Taala, anang mejalka aku ngereja utai nya! Indah diatu deh semua orang mutap madahka aku selalu bejaku ngena entelah.”"
		},
		"21": {
			"1": "<sup>1</sup> Ku TUHAN bejaku ngagai aku,",
			"2": "<sup>2</sup> “Anak mensia, alai nuan bejaku ngelaban Jerusalem enggau ngelaban endur alai orang mayuh besembah. Benabi nuan ngelaban menua Israel",
			"3": "<sup>3</sup> lalu sebut ngagai menua nya: ‘Ku TUHAN bejaku: Aku deka ngelaban kita. Aku deka nyintak pedang Aku lalu munuh ari semua kita, nemuka kita manah tauka jai.",
			"4": "<sup>4</sup> Aku deka ngena pedang Aku ngelaban semua orang kenyau ari selatan nyentuk ke utara.",
			"5": "<sup>5</sup> Semua orang deka nemu Aku ti TUHAN udah nyintak pedang Aku, lalu Aku enggai nyelitka pedang nya baru.’",
			"6": "<sup>6</sup> “Anak mensia, bedemuh meh nuan, baka ke tusah ati. Bedemuh tusah ati ba endur alai semua orang ulih meda nuan.",
			"7": "<sup>7</sup> Lebuh sida nanyaka kebuah nuan bedemuh, padahka ngagai sida, nuan bedemuh laban berita ti deka datai. Lebuh sida nerima berita nya, sida deka takut, lembut tulang, enda berani agi, lalu patung sida deka getar-getar. Maya udah datai. Tu meh maya iya.” TUHAN Allah Taala udah bejaku.",
			"8": "<sup>8</sup> Ku TUHAN bejaku ngagai aku,",
			"9": "<sup>9</sup> “Anak mensia, benabi nuan. Padahka ngagai orang mayuh utai ti disebut Aku ti TUHAN munyi tu: ‘Siti pedang, pedang ti udah diansah sereta dipugar.",
			"10": "<sup>10</sup> Pedang nya diansah kena munuh mensia, dipugar ngambika iya bekilap baka kilat. Orang mayuh enda tau rami gaga, laban bala nembiak Aku enggai ibuhka semua jaku tangkan enggau ukum.",
			"11": "<sup>11</sup> Pedang nya benung dipugar, ngambika iya sedia tau dikena. Iya diansah sereta dipugar, lalu disuaka ngagai jari orang ke pemunuh.",
			"12": "<sup>12</sup> Nyabak duie-duie meh nuan, anak mensia, laban pedang nya ngelaban bala nembiak Aku, ngelaban semua bala tuai orang Israel. Sida deka ditikauka ngagai pedang sama enggau bala nembiak Aku. Pandam meh dada kita laban kita tusah ati!",
			"13": "<sup>13</sup> Aku nguji bala nembiak Aku, lalu enti sida enggai nesal ati, semua utai tu deka nyadi ba sida.’",
			"14": "<sup>14</sup> “Nya alai, anak mensia benabi meh nuan diatu. Tempapka jari nuan, lalu pedang nya deka mantap enda ngetu-ngetu. Iya nya pedang ti munuh, pedang ti ngenakut, enggau pedang ti nyayat.",
			"15": "<sup>15</sup> Iya ngasuh bala nembiak Aku lemi semengat lalu rebah. Aku ngemba nengeri sida ngena pedang ti bekilap ti sedia deka munuh.",
			"16": "<sup>16</sup> Pantap ke kanan enggau ke kiba, nuan pedang ti tajam! Pantap genap kali nuan bepusin.",
			"17": "<sup>17</sup> Aku deka mega nempapka jari Aku, lalu badu agi ringat. Aku ti TUHAN udah bejaku.”",
			"18": "<sup>18</sup> Ku TUHAN bejaku ngagai aku,",
			"19": "<sup>19</sup> “Anak mensia, dirika papan tanda ba dua iti jalai raya ti deka ditengah raja menua Babilon datai mai pedang iya. Jalai dua iti nya berengkah ba siti menua aja. Dirika papan tanda ba simpang jalai dua iti nya.",
			"20": "<sup>20</sup> Siti papan tanda nunjukka jalai ngagai nengeri Rabah di menua orang Amon, lalu siti nunjukka jalai ngagai menua Judah, ngagai nengeri Jerusalem ti bekuta.",
			"21": "<sup>21</sup> Raja menua Babilon deka bediri ngimbai papan tanda ba simpang jalai raya nya, lalu ngusak laja kena iya nujum bagi jalai ti deka ditengah iya. Iya betanya ngagai bala engkeramba iya. Iya betilitka nasit ba atau jelu ti diberi nyadika piring.",
			"22": "<sup>22</sup> Jari kanan iya megai laja ti udah ditulis enggau nama ‘Jerusalem’! Laja nya madahka iya patut mupuk lalu ngaga utai kena ngentung pintu kuta, ngasuh iya nyerang enggau panjung, ngengkahka utai ti dikena ngentung pintu kuta nya di mua pintu kuta, ngaga kuta tanah, sereta numbak parit ti dalam.",
			"23": "<sup>23</sup> Tang orang Jerusalem enda arapka diri deka diserang laban sida udah ngaga sempekat enggau orang Babilon. Tang tujum nya ngasuh sida ingatka dosa sida, sereta nangkan sida madahka sida deka ditangkap.",
			"24": "<sup>24</sup> Nya alai, tu meh utai ti disebut Aku TUHAN Allah Taala: Dosa kita ayan. Semua orang nemu pemesai penyalah kita. Kita ngayanka dosa kita ba semua utai ti dikereja kita. Kita deka diukum, lalu Aku deka nyerahka kita ngagai bala munsuh kita.",
			"25": "<sup>25</sup> “Nuan ti nadai guna, ti jai, ke merintah menua Israel, maya nuan udah datai, maya nuan nerima ukum ti penudi.",
			"26": "<sup>26</sup> Ku TUHAN Allah Taala bejaku: Buai labung, ingkaska makota; Semua utai enda tau enda diubah magang. Angkatka orang ke seranta, turunka pangkat orang ke tinggi pangkat!",
			"27": "<sup>27</sup> Tembawai! Tembawai! Tembawai! Aku deka ngaga nengeri nya nyadi tembawai. Tang utai tu apin nyadi sebedau orang siku ke diasuh Aku ngukum nengeri nya datai. Aku deka nyerahka nengeri nya ngagai iya.",
			"28": "<sup>28</sup> “Anak mensia, benabi meh nuan, lalu sebut: Ku TUHAN Allah Taala bejakuka pasal orang Amon ke mechat orang Israel: Siti pedang sedia deka ngerusak, udah diansah lalu bekilat, sedia deka munuh.",
			"29": "<sup>29</sup> Kita orang Amon meda genera ti pelesu, lalu jaku tujum kita bula magang. Kita tu orang ke jai, lalu timpuh kita nyau deka datai, maya kita deka diukum ke penudi iya. Pedang nya deka mumpung pala kita.",
			"30": "<sup>30</sup> Selitka pedang! Aku deka ngakim kita ba endur alai kita digaga, di menua alai kita ada.",
			"31": "<sup>31</sup> Kita deka ngasaika pengeringat Aku lebuh Aku mubuhka pengeringat Aku ngagai kita baka api ti mau. Lalu Aku deka nyerahka kita ngagai orang ke mangah, ti landik ngerusak.",
			"32": "<sup>32</sup> Kita deka dirusak ngena api. Darah kita deka tepambur di menua kita empu, lalu nadai orang deka ingatka kita agi.’ ” TUHAN udah bejaku."
		},
		"22": {
			"1": "<sup>1</sup> Ku TUHAN bejaku ngagai aku,",
			"2": "<sup>2</sup> “Anak mensia, kati nuan sedia deka ngakim nengeri ti penuh laban pemunuh tu? Padahka ngagai nengeri nya semua penyai ti udah dikereja iya.",
			"3": "<sup>3</sup> Sebut munyi tu: Ku TUHAN Allah Taala bejaku: O nengeri, nuan udah munuh mayuh amat nembiak nuan empu. Nuan udah ngamahka diri begaga lalu besembahka engkeramba. Maya nuan udah datai.",
			"4": "<sup>4</sup> Nuan udah salah laban nuan munuh orang, lalu nuan kamah laban engkeramba ti udah digaga nuan. Nya alai nuan empu udah ngasuh timpuh datai semak. Timpuh nuan udah datai! Nya alai Aku udah ngemaluka nuan di mua semua bansa ngambika nuan dikeleseka semua menua.",
			"5": "<sup>5</sup> Menua ti semak enggau ti jauh ngeleseka nuan, nuan ti jai, ke penuh laban pengachau.",
			"6": "<sup>6</sup> Semua bala tuai orang Israel ti diau dalam nuan, genap iku orang ke bekuasa, sigi keran deka munuh orang.",
			"7": "<sup>7</sup> Apai indai ti diau dalam nuan, nadai dibasa siku; orang kampar ti diau dalam nuan, abis kena tipu; orang ke patu balu ti diau dalam nuan, abis diperinsa.",
			"8": "<sup>8</sup> Nuan udah ngeleseka utai Aku ti kudus, lalu ngamahka Hari Sabat Aku.",
			"9": "<sup>9</sup> Sekeda orang ke diau dalam nuan bejaku bula pasal orang bukai, ngambika sida dibunuh. Sekeda sida makai piring ti diberi ngagai engkeramba. Sekeda endang seruran nurutka pengingin tubuh diri.",
			"10": "<sup>10</sup> Sekeda tinduk enggau bini apai sida. Sekeda mejalka indu ke benung datai kain beleman enggau sida.",
			"11": "<sup>11</sup> Sekeda butang, lalu sekeda nguji ngulihka tubuh menantu indu tauka menyadi-tiri sida empu.",
			"12": "<sup>12</sup> Sekeda sida makai gaji bebunuhka orang. Sekeda minta bungai duit ti dijali ngagai diri sama diri ke sama bansa orang Israel, lalu bulih pengaya ketegal ngambi ulih ba sida. Sida enda ingatka Aku.” TUHAN Allah Taala udah bejaku.",
			"13": "<sup>13</sup> Aku deka ngerusak pengawa nuan ti ngerumpak, enggau bebunuhka orang.",
			"14": "<sup>14</sup> Kati nuan ngumbai diri agi berani tauka agi bisi pengering ngedarka jari diri lebuh Aku udah tembu ngukum nuan? Aku ti TUHAN udah bejaku, lalu Aku deka ngamatka jaku Aku.",
			"15": "<sup>15</sup> Aku deka ngachirka bala nembiak nuan ngagai semua menua enggau bansa, lalu Aku deka muai semua pengamah ari nuan.",
			"16": "<sup>16</sup> Lalu ketegal penyai kita semua bansa deka ngeleseka Aku. Nya baru kita deka nemu Aku endang TUHAN.’ ”",
			"17": "<sup>17</sup> Ku TUHAN bejaku ngagai aku,",
			"18": "<sup>18</sup> “Anak mensia, Aku enda begunaka orang Israel. Sida tu baka tai besi - engkeraju, tin, besi, enggau bangkang - utai ti tinggal lebuh pirak udah dituchi ngena api.",
			"19": "<sup>19</sup> Nya alai, ku TUHAN ti Allah Taala bejaku: Laban semua kita udah nyadi tai besi magang, Aku deka ngempuruka semua kita di Jerusalem",
			"20": "<sup>20</sup> baka ke ngempuruka batu ti ngundan pirak, engkeraju, besi, bangkang enggau tin lalu ngeluluhka sida dalam api. Baka nya meh Aku deka ngempuru lalu ngeluluhka kita ngena api laban Aku ringat pedis ati ngagai kita.",
			"21": "<sup>21</sup> Aku deka ngempuruka kita lalu ngesuhka api pengeringat Aku ngagai kita, lalu ngeluluhka kita dalam api nya.",
			"22": "<sup>22</sup> Baka ti ngeluluhka pirak, baka nya meh kita deka luluh dalam api pengeringat Aku. Nya baru kita deka nemu Aku ti TUHAN udah mubuhka pengeringat Aku ngagai kita.”",
			"23": "<sup>23</sup> Ku TUHAN bejaku ngagai aku baru,",
			"24": "<sup>24</sup> “Anak mensia, padahka ngagai orang Israel, menua sida enda kudus, lalu Aku deka ngukum menua tu laban Aku ringat.",
			"25": "<sup>25</sup> Bala tuai menua tu baka singa ti nerekam jelu lalu negung. Bala tuai tu munuh orang, ngerampas semua duit enggau reta tengkira orang, lalu ngaga mayuh sida ke nyadi balu.",
			"26": "<sup>26</sup> Bala imam ngelanggar Adat Aku, lalu enda bebasaka utai Aku ti kudus. Sida enda ngaga bida entara utai ti kudus enggau utai ti enda kudus. Sida enda ngajar orang pasal bida entara utai ti tuchi enggau ti enda tuchi, lalu sida enda bebasaka Hari Sabat Aku. Sida enda bebasaka Aku.",
			"27": "<sup>27</sup> Bala pemesai perintah nyau baka ukui kampung ti becharikka jelu. Sida bebunuhka orang laban sida deka nyadi kaya.",
			"28": "<sup>28</sup> Bala nabi udah ngelalaika dosa tu baka orang ke ngechat dinding. Sida meda genera ti pelesu, lalu madahka utai ti bula. Ku sida, “TUHAN Allah Taala udah bejaku munyi tu,” tang iya ti bendar, TUHAN nadai udah bejaku.",
			"29": "<sup>29</sup> Orang di menua tu udah nipu sereta ngerumpak pangan diri lalu butang. Sida udah nekanka pengidup orang ke seranta, enggau orang ke suntuk, lalu udah ngambi ulih ba orang bansa bukai.",
			"30": "<sup>30</sup> Aku begigaka orang ke nemu ngaga dinding kuta, ke ulih bediri ba endur alai kuta udah runtuh, lalu nyaga menua, ngambika Aku enda ngerusak nengeri tu lebuh Aku ringat, tang Aku nadai tetemuka orang ke baka nya.",
			"31": "<sup>31</sup> Nya alai Aku udah ringat ngagai sida. Aku udah ngerusak sida ngena api pengeringat Aku, ketegal penyalah sida.” TUHAN Allah Taala udah bejaku."
		},
		"23": {
			"1": "<sup>1</sup> Ku TUHAN bejaku ngagai aku,",
			"2": "<sup>2</sup> “Anak mensia, nyadi sekali bisi dua iku indu diri menyadi ke sama saum indai.",
			"3": "<sup>3</sup> Lebuh seduai iya agi biak, diau di menua Ejip, seduai iya tetemuka lelaki lalu nyadi indu sundal.",
			"4": "<sup>4</sup> Iya ke tuai agi benama Oholah (Iya ngelambangka menua Samaria), lalu iya ke biak agi benama Oholibah (Iya ngelambangka Jerusalem). Aku jadi enggau seduai iya, lalu seduai iya beranak.",
			"5": "<sup>5</sup> Taja pen Oholiah endang enggi Aku, tang iya majak nyadi indu sundal, lalu seruran inginka bala ambai iya ari menua Asiria.",
			"6": "<sup>6</sup> Sida nya bala soldadu ke ngena pekayan ti ungu, bala orang ke tampak nama, enggau bala pemesai soldadu ti tinggi pangkat. Semua sida nya pemesai soldadu ke nepan kuda magang lalu sida sigat gamal.",
			"7": "<sup>7</sup> Oholiah nyundalka diri ngagai semua pemesai orang Asiria, lalu pengingin iya ti deka beleman ngujungka iya ngamahka diri besembahka engkeramba orang Asiria.",
			"8": "<sup>8</sup> Oholiah majak nyundal baka ke udah dikereja iya di menua Ejip, alai iya ke terubah meri tubuh diri ngagai lelaki. Kenyau ari maya iya agi biak, lelaki tinduk enggau iya, lalu ngaga iya baka indu sundal.",
			"9": "<sup>9</sup> Nya alai Aku nyerahka iya ngagai bala ambai iya ari menua Asiria, ke balat dikerinduka iya.",
			"10": "<sup>10</sup> Sida nelanjaika iya, nangkap bala anak lelaki enggau anak indu iya, lalu munuh iya ngena pedang. Sida ke indu di semua endur berandauka pasal pemati iya.",
			"11": "<sup>11</sup> “Menyadi indu iya Oholibah meda utai nya, tang iya lebih balat agi nyundal ari Oholah.",
			"12": "<sup>12</sup> Oholibah mega balat keran deka beleman enggau orang Asiria ti tinggi pangkat enggau bala pemesai soldadu - soldadu ke ngena senyata perang - enggau bala pemesai ke nepan kuda, semua sida ke agi biak sereta sigat gamal.",
			"13": "<sup>13</sup> Aku meda Oholibah endang ngereja pengawa ti kamah baka aka iya Oholah.",
			"14": "<sup>14</sup> “Makin lama, makin balat agi ga Oholibah ngamahka pendiau diri. Iya balat amat tetarit ati deka meda gambar bala pemesai orang Babilon ti ditebuk ba batu, lalu dichat mirah, punggung dibelit enggau selampai lalu pala sida dibalut labung.",
			"16": "<sup>16</sup> Lebuh Oholibah meda sida, iya balat keran deka beleman enggau sida, lalu iya ngasuh bala seruan betemu enggau sida di menua Babilon.",
			"17": "<sup>17</sup> Orang Babilon datai lalu beleman enggau iya. Sida ngayahka tubuh iya, lalu balat amat ngamahka iya datai ke nyau kejika sida.",
			"18": "<sup>18</sup> Iya ngayanka tubuh diri di mua orang mayuh, lalu ngasuh orang nemu iya endang sundal. Aku kejika iya baka Aku ke kejika menyadi iya Oholah.",
			"19": "<sup>19</sup> Oholibah majak balat agi nyundal ari ti udah, ngereja pengawa baka ke dikereja iya lebuh iya agi biak, lebuh iya nyadi indu sundal di menua Ejip.",
			"20": "<sup>20</sup> Iya balat amat keran deka beleman enggau lelaki ke kanji baka keledai, tauka baka kuda ti lelaki.” (",
			"21": "<sup>21</sup> Oholibah, nuan bisi ati deka nandu kereja kamah ti udah dikereja nuan lebuh nuan agi biak di menua Ejip, alai orang lelaki ke bemain enggau tusu nuan, lalu nuan nyerahka tubuh nuan keterubah iya ngagai sida.)",
			"22": "<sup>22</sup> “Nya alai, Oholibah, tu utai ti disebut Aku TUHAN Allah Taala ngagai nuan. Nuan nyau leju begulai enggau bala ambai nuan, tang Aku deka ngasuh sida ringat ngagai nuan, lalu ngasuh sida ngelulung nuan.",
			"23": "<sup>23</sup> Aku deka mai semua orang Babilon enggau orang Kaldea, bala lelaki ari Pekot, Soa, enggau ari Koa, enggau semua orang Asiria datai. Aku deka ngempuruka semua orang ke tinggi pangkat, bala pemesai soldadu ke sigat gamal, semua bala tuai bukai, enggau bala pemesai soldadu ke nepan kuda.",
			"24": "<sup>24</sup> Sida deka nyerang nuan ari utara, mai mayuh soldadu, kerita perang, enggau kerita ti dikena mai bekal. Belindung ngena terabai enggau selapuk kebal, sida deka ngelulung nuan. Aku deka nyerahka nuan ngagai sida, lalu sida deka ngakim nuan nitihka adat sida empu.",
			"25": "<sup>25</sup> Laban Aku ringat ngagai nuan, Aku deka nejuka sida ringat lalu munuh nuan. Sida deka netak idung enggau pending nuan, lalu munuh bala anak nuan. Sida deka nabanka bala anak lelaki enggau bala anak indu nuan, lalu nunu sida idup-idup.",
			"26": "<sup>26</sup> Sida deka ngeruntun gari ari tubuh nuan, lalu ngerampas perengka batu berega nuan.",
			"27": "<sup>27</sup> Aku deka madamka pengingin nuan ke seruran deka beleman, enggau semua penyai ti udah dikereja nuan kenyau ari maya nuan di menua Ejip. Nuan enggai agi malik ngagai engkeramba, tauka berundingka menua Ejip.”",
			"28": "<sup>28</sup> Tu utai ti disebut TUHAN Allah Taala: “Aku deka nyerahka nuan ngagai orang ke dipegedika sereta dikenggaika nuan.",
			"29": "<sup>29</sup> Lalu laban sida begedika nuan, sida deka nabanka semua utai ti udah ulih nuan, lalu ninggalka nuan telanjai baka indu sundal. Pengingin nuan ti deka beleman, enggau pengawa nuan ke nyundal",
			"30": "<sup>30</sup> udah nyungkak utai tu nyadi ba nuan. Nuan udah nyadi indu sundal ke semua bansa lalu udah ngamahka diri besembahka engkeramba sida.",
			"31": "<sup>31</sup> Nuan nitihka abi kaki menyadi nuan, nya alai, ketegal nya Aku deka meri mangkuk ukum ngagai nuan baka ke diberi Aku ngagai menyadi nuan.”",
			"32": "<sup>32</sup> Ku TUHAN Allah Taala bejaku, “Nuan deka ngirup ari mangkuk menyadi nuan. Mangkuk nya besai sereta jebung. Semua orang deka ngelanyai sereta ketawaka nuan. Mangkuk nya penuh.",
			"33": "<sup>33</sup> Mangkuk nya deka ngasuh nuan merinsa sereta mabuk, mangkuk penakut enggau pengerusak, mangkuk menyadi nuan Samaria.",
			"34": "<sup>34</sup> Nuan deka ngirup ari mangkuk nya datai ke mangkuk nya rangkai, lalu ngena kerimpak mangkuk nya nuan deka ngurik tusu diri. Aku TUHAN Allah Taala, udah bejaku.”",
			"35": "<sup>35</sup> Tu utai ti disebut TUHAN Allah Taala: “Laban nuan enda ingatka Aku, lalu ngemelakangka Aku, nuan deka merinsa ketegal pengingin nuan ti deka beleman, enggau ketegal nuan ke nyundal.”",
			"36": "<sup>36</sup> Ku TUHAN bejaku ngagai aku, “Anak mensia, kati nuan sedia deka ngakim Oholiah seduai Oholibah? Padahka ngagai seduai iya empu penyai seduai iya.",
			"37": "<sup>37</sup> Seduai iya udah butang sereta bebunuhka orang - butang enggau engkeramba sereta munuh bala anak mit ke diadaka seduai iya ke Aku. Seduai iya ngenjuk bala anak Aku nyadika piring ti diberi sida ngagai engkeramba sida.",
			"38": "<sup>38</sup> Tang seduai iya ukai semina ngereja nya aja. Seduai iya udah mega ngamahka Rumah Aku, lalu ngelanggar Hari Sabat ti udah ditumbuhka Aku.",
			"39": "<sup>39</sup> Ba hari seduai iya munuh bala anak Aku nyadika piring ti diberi sida ngagai engkeramba, nya mega hari seduai iya ngamahka Rumah Aku!",
			"40": "<sup>40</sup> “Seduai iya enda ngetu-ngetu ngasuh bala seruan ngambi orang ke lelaki ari menua jauh datai, lalu sida datai. Seduai iya mandi, ngechat mata diri ngena linsu, lalu ngias diri ngena batu ti berega.",
			"41": "<sup>41</sup> Seduai iya duduk ba kerusi-panjai ti manah gaya, lalu di mua seduai iya diengkahka seduai iya siti mija ti penuh laban utai ti manah, nyengkaum menyan enggau minyak kana ti udah diberi Aku ngagai seduai iya.",
			"42": "<sup>42</sup> Munyi nyawa orang ke ngelantangka diri bisi didinga, iya nya bala lelaki ke dibai ari menua puang. Sida lelaki nya ngerasukka gelang ba lengan indu dua iku nya, enggau makota ti manah gaya ba pala seduai iya.",
			"43": "<sup>43</sup> Lalu ku Aku berunding dalam ati Diri: sida tu ngaga indu tu nyadi indu sundal, taja pen iya udah luya laban pengawa butang.",
			"44": "<sup>44</sup> Sida seruran datai ngagai indu sundal dua iku nya, iya nya Oholah seduai Oholibah, indu ke kamah nya.",
			"45": "<sup>45</sup> Orang ke lurus deka ngukum seduai iya, bedawaka seduai iya butang sereta bebunuhka orang, laban seduai iya endang butang lalu jari seduai iya dibalut darah.”",
			"46": "<sup>46</sup> Tu utai ti disebut TUHAN Allah Taala: “Asuh bala orang ke enda beradat datai lalu ngemba sereta ngerumpak seduai iya.",
			"47": "<sup>47</sup> Awakka bala orang nya nuku seduai iya ngena batu, lalu nyerang seduai iya ngena pedang, munuh bala anak seduai iya, lalu nunu rumah seduai iya.",
			"48": "<sup>48</sup> Aku deka madamka semua pengawa ti kamah di serata menua tu, kena ngajar semua orang ke indu ngambika sida enda butang baka seduai iya.",
			"49": "<sup>49</sup> Lalu Aku deka ngukum seduai menyadi, ketegal kereja kamah ti udah dikereja seduai iya, enggau ketegal dosa ti dikereja seduai iya ke besembahka engkeramba. Nya baru seduai iya deka nemu Aku endang TUHAN Allah Taala.”"
		},
		"24": {
			"1": "<sup>1</sup> Kena sepuluh hari bulan ti kesepuluh dalam taun ti kesemilan kami udah dibuai ngagai menua Babilon, TUHAN bejaku ngagai aku.",
			"2": "<sup>2</sup> Ku Iya, “Anak mensia, tuliska hari bulan sehari tu, laban sehari tu raja menua Babilon deka berengkah ngelulung nengeri Jerusalem.",
			"3": "<sup>3</sup> Padahka ngagai bala nembiak Aku ke angkat ngelaban tu siti sempama ti diberi Aku TUHAN Allah Taala ngagai sida: Tanggarka periuk lalu tuang ai ngagai periuk nya.",
			"4": "<sup>4</sup> Tabakka dagin ti pemadu manah, iya nya isi berang enggau kaki, lalu tabakka mega tulang ti manah.",
			"5": "<sup>5</sup> Pilih isi dagin bedus ti pemadu manah. Tugungka kayu api di baruh periuk nya. Awakka ai nya melidih. Panduk tulang enggau dagin nya.”",
			"6": "<sup>6</sup> Tu utai ti disebut TUHAN Allah Taala: “Tulah meh nengeri ti penuh laban bala pemunuh nya! Nengeri nya baka periuk ti betegar, ti seruran kamah. Ambi kerat dagin nya siti-siti sekali ari periuk nya, datai ke nadai agi kerat dagin tinggal.",
			"7": "<sup>7</sup> Orang bisi bebunuhka orang di nengeri nya, tang darah nadai tepambur ke tanah lalu dilamun amau. Darah nya tepambur ba batu.",
			"8": "<sup>8</sup> Aku udah nejuka darah nya mengkang ba atas batu nya enda dilamun, ngambika iya ngangau minta Aku malas.”",
			"9": "<sup>9</sup> Tu utai ti disebut TUHAN Allah Taala: “Tulah meh nengeri ti penuh laban bala pemunuh nya! Aku Empu deka nugungka kayu api.",
			"10": "<sup>10</sup> Bai mayuh agi kayu! Tiup api nya! Panduk dagin nya! Panduk iya datai ke kuah iya langkang! Tunu tulang nya!",
			"11": "<sup>11</sup> Tanggarka periuk temaga ti puang nya, lalu awakka iya nyau mirah chinang-chinang. Nya baru periuk nya deka nyadi tuchi baru, lebuh tegar iya udah angus,",
			"12": "<sup>12</sup> taja pen semua tegar nya enda ulih dibuai abis ngena api.",
			"13": "<sup>13</sup> Jerusalem, pengawa nuan ti kanji, udah ngamahka nuan. Taja pen Aku nguji nuchi nuan, tang nuan agi mengkang kamah. Nuan enda ulih nyadi tuchi baru sebedau nuan ngasaika pengeringat Aku.",
			"14": "<sup>14</sup> Aku ti TUHAN udah bejaku. Maya deka datai alai Aku deka bekereja. Aku tetap deka ingatka dosa nuan, lalu enda sinu tauka kasihka nuan. Nuan deka diukum ketegal utai ti udah dikereja nuan.” TUHAN Allah Taala udah bejaku.",
			"15": "<sup>15</sup> Ku TUHAN bejaku ngagai aku,",
			"16": "<sup>16</sup> “Anak mensia, Aku deka nabanka siku orang ke balat dikerinduka nuan. Nuan enda tau mutap tauka nyabak, tauka bekeberai ai mata.",
			"17": "<sup>17</sup> Anang nyabak didinga orang. Anang ngelai diri ngulit lalu bejalai enda belabung tauka enda bekasut. Anang nambai mua nuan, tauka makai pemakai ti diempa orang ke ngulit.”",
			"18": "<sup>18</sup> Tumu pagi nya aku bejaku enggau orang. Lemai nya bini aku mati, lalu hari siti aku ngereja utai ti diasuh TUHAN.",
			"19": "<sup>19</sup> Orang lalu nanya aku, “Nama kebuah nuan baka tu?”",
			"20": "<sup>20</sup> Aku lalu nyaut sida, “TUHAN udah bejaku ngagai aku, ngasuh aku",
			"21": "<sup>21</sup> madahka pesan tu ngagai kita orang Israel: Kita temegahka penegap Rumah Sembiang. Kita rindu meda pemanah gaya rumah nya, lalu kita rindu nemuai ngagai rumah nya, tang TUHAN deka ngamahka endur nya, lalu bala anak kita ke tinggal deka mati dibunuh ngena pedang.",
			"22": "<sup>22</sup> Nya baru kita deka ngereja utai ti udah dikereja aku. Kita enda nambai mua diri, lalu enda mega makai pemakai ti diempa tukang sabak.",
			"23": "<sup>23</sup> Pala kita dibalut labung, lalu kita bejalai bekasut. Kita enda mega ngulit tauka nyabak, tang kita deka tusah ati ke penyai kita lalu bedemuh mantaika serebana kita ngagai pangan diri.",
			"24": "<sup>24</sup> Nya baru aku, Esekiel, deka nyadi tanda ke kita. Kita deka ngereja semua utai baka ke udah dikereja aku. Ku TUHAN bejaku, lebuh utai nya nyadi, nya baru kita deka nemu Aku endang TUHAN Allah Taala.”",
			"25": "<sup>25</sup> Ku TUHAN bejaku, “Anak mensia, diatu Aku deka ngambi Rumah Sembiang ti dikemegahka, dikegagaka, dikerinduka sereta digusung sida. Lalu Aku deka nabanka bala anak lelaki enggau bala anak indu sida.",
			"26": "<sup>26</sup> Ba hari Aku ngereja nya, sekeda sida ke ulih ngerarika diri ari pengerusak nya, deka datai lalu madahka ngagai nuan pasal utai nya.",
			"27": "<sup>27</sup> Ba hari nya mega, nuan ulih bejaku baru, lalu nuan deka bejaku enggau sida. Nya meh jalai nuan deka nyadi teladan ke orang mayuh, lalu sida deka nemu Aku endang TUHAN.”"
		},
		"25": {
			"1": "<sup>1</sup> Ku TUHAN bejaku ngagai aku,",
			"2": "<sup>2</sup> “Anak mensia, kuingka mua nuan tunga ngagai menua Amon, lalu benabi ngelaban sida.",
			"3": "<sup>3</sup> Asuh sida mendingka utai ti disebut Aku TUHAN Allah Taala: Kita gaga ati meda Rumah Aku kamah, meda menua Israel dirusak, meda orang Judah dibuai ngagai menua Babilon.",
			"4": "<sup>4</sup> Nya alai Aku deka ngasuh bansa ti datai ari menua puang ti di timur ngalahka kita. Sida deka nirika kem sida di menua kita. Sida deka makai buah kita lalu ngirup ai tusu kita.",
			"5": "<sup>5</sup> Aku deka ngubah nengeri Rabah nyadi padang rumput alai nginang jelu unta, lalu semua menua Amon deka nyadi endur alai nginang jelu bedus. Nya baru kita nemu Aku endang TUHAN.",
			"6": "<sup>6</sup> Ku TUHAN Allah Taala bejaku: Laban kita nempapka jari lalu ngentakka kaki kita laban kita gaga pedis ati ngagai menua Israel,",
			"7": "<sup>7</sup> nya alai Aku deka ngunjurka jari Aku ngelaban kita, lalu deka nyerahka kita ngagai bansa bukai ngambika sida ngerumpak kita. Aku deka ngerusak bansa kita abis lengis, ngambika kita nadai agi bansa, nadai agi menua. Aku deka ngerusak kita. Nya baru kita deka nemu Aku endang TUHAN.”",
			"8": "<sup>8</sup> Ku TUHAN Allah Taala bejaku, “Laban Moap udah bejaku ngumbai Judah sebaka enggau semua bansa bukai,",
			"9": "<sup>9</sup> Aku deka nejuka semua nengeri ti nyaga garis entara menua Moap diserang, nyengkaum nengeri ti pemadu manah, iya nya Bet-jesimot, Baal-meon, enggau Kiriataim.",
			"10": "<sup>10</sup> Aku deka ngasuh bansa ari menua puang ti di timur ngalahka Moap enggau Amon, ngambika Moap nadai agi nyadi siti bansa.",
			"11": "<sup>11</sup> Aku deka ngukum Moap. Nya baru sida deka nemu Aku endang TUHAN.”",
			"12": "<sup>12</sup> Ku TUHAN Allah Taala bejaku: Laban orang Edom balat amat malas orang Judah, ti ngujungka Edom ditinggang penyalah ti besai,",
			"13": "<sup>13</sup> nya alai ku TUHAN Allah Taala bejaku: Aku deka ngunjurka jari Aku ngelaban Edom, lalu munuh semua mensia enggau jelu di menua nya, lalu ngaga menua nya nyadi menua ti nadai orang nguan. Kenyau ari Teman nyentuk ngagai Dedan, semua mensia ti diau dia deka mati beperang.",
			"14": "<sup>14</sup> Aku deka malas Edom ngena jari nembiak Aku Israel, lalu sida deka ngereja utai di Edom nitihka pengeringat enggau pemedis ati Aku. Nya baru Edom deka nemu Aku udah malas iya, ku TUHAN Allah Taala bejaku.",
			"15": "<sup>15</sup> Ku TUHAN Allah Taala bejaku: Laban orang Pilistin udah balat amat malas ngelaban munsuh lama sida, lalu ngerusak sida laban sida udu begedi,",
			"16": "<sup>16</sup> nya alai ku TUHAN Allah Taala bejaku, Aku deka ngunjurka jari Aku ngelaban orang Pilistin, ngeluska orang Keretit, lalu ngerusak semua mensia ti agi idup ba sebelah tebing tasik.",
			"17": "<sup>17</sup> Aku deka malas sida ngena ukum ti balat laban Aku pedis ati ngagai sida. Nya baru sida deka nemu Aku endang TUHAN.”"
		},
		"26": {
			"1": "<sup>1</sup> Kena satu hari bulan dalam taun ti kesebelas kami udah dibuai ngagai menua Babilon, TUHAN bejaku ngagai aku.",
			"2": "<sup>2</sup> Ku Iya, “Anak mensia, tu utai ti ngasuh orang ke diau di Tire rami gaga. Ku sida manjung, ‘Jerusalem udah anchur! Iya nadai agi kuasa bedagang! Iya enda agi ulih bepekit ngelaban kitai!’",
			"3": "<sup>3</sup> Nya alai ku TUHAN Allah Taala bejaku: Nengeri Tire, Aku ngelaban nuan. Aku deka ngasuh mayuh bengkah bansa nyerang nuan, lalu sida deka datai baka gelumbang.",
			"4": "<sup>4</sup> Sida deka ngerusak kuta nengeri nuan, lalu ngeruntuhka menara nuan. Aku deka ngikis lalu muai semua tanah ari nuan, lalu ninggalka semina batu aja.",
			"5": "<sup>5</sup> Batu nya, ti ba puak tasik nya, deka nyadi endur alai orang berikan nyembui pukat sida. Aku TUHAN Allah Taala udah bejaku. Semua bansa deka ngerumpak Tire,",
			"6": "<sup>6</sup> lalu ngena pedang sida, sida deka munuh orang ke diau di nengeri ti di menua nya. Nya baru sida deka nemu Aku endang TUHAN.”",
			"7": "<sup>7</sup> Laban ku TUHAN Allah Taala bejaku: Aku deka ngasuh raja ti pemadu kering ari utara, iya nya Raja Nebukadnesar menua Babilon, nyerang Tire. Iya deka datai mai mayuh bala soldadu, kuda, kerita perang enggau soldadu ke nepan kuda.",
			"8": "<sup>8</sup> Orang ke diau di nengeri ti mit di menua nya deka dibunuh iya ngena pedang. Iya deka numbak parit ti dalam, ngaga kuta tanah, lalu nusun terabai nyadika atap kena ngelaban nuan.",
			"9": "<sup>9</sup> Iya deka ngentung kuta kita ngena batang kayu lalu ngeruntuhka menara kita ngena kapak.",
			"10": "<sup>10</sup> Kuda iya amat mayuh datai ke abus ti tekebu laban kuda sida, deka malut kita. Munyi kuda ti narit kerita, enggau kerita perang deka ngasuh kuta kita berenyang, lebuh iya tama nengah pintu kuta nengeri ti udah bumbus.",
			"11": "<sup>11</sup> Bala soldadu iya ke nepan kuda deka nyerang nengah jalai raya kita, munuh bala kita ngena pedang. Tiang besai kita deka rebah ke tanah.",
			"12": "<sup>12</sup> Sida deka ngerampas pengaya enggau barang kita. Sida deka ngeruntuhka dinding kita, lalu ngerubuh rumah kita ke manah. Sida deka ngambi batu, kayu ramu enggau semua rapuh rumah kita lalu muai utai nya ngagai tasik.",
			"13": "<sup>13</sup> Aku deka madamka semua musik lagu nuan, lalu munyi belikan nuan nadai agi didinga.",
			"14": "<sup>14</sup> Aku deka ngaga nuan nyadi batu ti ngalan nadai utai mungkur, nyadika endur alai orang berikan nyembui pukat sida. Nuan enda digaga baru laban Aku TUHAN Allah Taala udah bejaku.”",
			"15": "<sup>15</sup> Ku TUHAN Allah Taala bejaku ngagai nengeri Tire: “Lebuh nuan alah, orang ke diau nisi tebing tasik deka takut ninga orang ke benung dibunuh nyerauh.",
			"16": "<sup>16</sup> Semua raja ke merintah menua ti ba tebing tasik deka nurun ari kerusi diraja sida. Sida deka muka pekayan diraja enggau gari sida ke disulam, lalu getar-getar duduk ba tanah. Sida deka balat takut meda utai ti nyadi ba nuan, datai ke sida enda nemu badu begetar.",
			"17": "<sup>17</sup> Sida deka bepantun ngena leka sabak tu ke nuan: ‘Nengeri ti tebilang nya udah dirusak! Kapal iya udah karam di tasik. Orang ari nengeri nya udah bekuasa di tasik lalu udah ngenakutka semua orang ke diau ba tebing tasik.",
			"18": "<sup>18</sup> Tang diatu, lebuh iya alah, semua pulau begetar magang, lalu orang ba pulau nya tusah ati meda iya dirusak.’",
			"19": "<sup>19</sup> Laban ku TUHAN Allah Taala bejaku: “Aku deka ngaga nuan nyadi tembawai nengeri, lalu enda diuan mensia. Aku deka ngelamun nuan ngena ai tasik.",
			"20": "<sup>20</sup> Udah nya Aku deka ngasurka nuan ngagai dunya pemati, ngagai orang ke udah idup dulu kelia, lalu Aku deka mejalka nuan diau ba dunya ti di baruh, ba tembawai ti mengkang belama iya, begulai enggau orang di dunya pemati, ngambika nuan enda diuan mensia, tauka bisi endur ba dunya orang ke idup.",
			"21": "<sup>21</sup> Aku deka munuh nuan, lalu nuan deka abis lengis. Taja pen orang begigaka nuan, tang sida nadai agi tetemuka nuan, ku TUHAN Allah Taala bejaku."
		},
		"27": {
			"1": "<sup>1</sup> Ku TUHAN bejaku ngagai aku,",
			"2": "<sup>2</sup> “Anak mensia, nyabak meh nuan ngena leka sabak kenang tu ke nengeri Tire,",
			"3": "<sup>3</sup> nengeri ti bediri ba tebing tasik, ti bedagang enggau orang ke diau ba semua tebing tasik. Padahka ngagai iya utai ti disebut TUHAN Allah Taala: “Tire, nuan temegahka pemajik gamal diri.",
			"4": "<sup>4</sup> Tasik nyadika rumah nuan. Tukang ngaga nuan baka kapal ti manah gaya.",
			"5": "<sup>5</sup> Sida ngaga nuan ari kayu saipris ti diambi ari Bukit Hermon Lalu ngaga tiang layar nuan ari kayu sidar ti diambi ari menua Lebanon.",
			"6": "<sup>6</sup> Sida ngambi kayu oak kena ngaga sengayuh. Sida ngaga geladak nuan ari kayu pain ti diambi ari pulau Saiprus lalu nyampak geladak nuan ngena gading.",
			"7": "<sup>7</sup> Layar nuan digaga ari linin, kain linin ti disulam di menua Ejip, ti nyamai dikelala ari jauh. Kajang nuan digaga ari kain ti pemadu manah, ari kain ungu ti dibeli ari pulau Saiprus.",
			"8": "<sup>8</sup> Orang ke bedayung ke nuan datai ari nengeri Sidon enggau Arbat. Orang ke nyadi kelasi nuan nya bala nuan empu ti landik belayar.",
			"9": "<sup>9</sup> Bala tukang ke ngaga kapal endang orang ke udah dilatih, ke datai ari Gebal. Bala kelasi ari semua kapal ti belayar di tasik bedagang dalam kedai nuan.",
			"10": "<sup>10</sup> “Bala soldadu ari menua Persia, Lidia, enggau ari Libia gawa nyadi soldadu nuan. Sida ngantung terabai enggau selapuk kebal sida dalam rumah soldadu nuan. Sida nya meh orang ke ngemuliaka nuan.",
			"11": "<sup>11</sup> Soldadu ari Arbat nyaga kuta nuan, lalu bala soldadu ari Gamat nyaga menara nuan. Sida ngantung terabai sida ba dinding kuta nuan. Sida nya meh orang ke ngasuh nuan manah gaya.",
			"12": "<sup>12</sup> “Nuan bedagang di menua Spain lalu orang di menua nya meli barang nuan ngena pirak, besi, tin, enggau bangkang.",
			"13": "<sup>13</sup> Nuan bedagang di menua Gerika, Tubal, enggau Mesek, lalu nuan meli ulun, enggau perengka temaga ngena barang nuan.",
			"14": "<sup>14</sup> Nuan ngena barang nuan bebelika kuda kena gawa, kuda kena beperang, enggau keledai ari Bet Togarmah.",
			"15": "<sup>15</sup> Orang di Rot bedagang enggau nuan. Orang ari mayuh bengkah menua ti ba tebing tasik meli barang nuan ngena gading, enggau kayu arang.",
			"16": "<sup>16</sup> Orang menua Siria meli barang enggau mayuh macham utai ti dikeluarka nuan. Sida meli barang nuan ngena batu samerut, kain ungu, kain ti disulam, kain linin ti alus, batu karang enggau batu delima.",
			"17": "<sup>17</sup> Judah enggau Israel meli barang nuan ngena gandum, ai manyi, minyak kana, enggau rempah.",
			"18": "<sup>18</sup> Orang Damaskus meli barang nuan enggau utai ti dikeluarka nuan ngena wain ari Helbon, enggau bulu bedus ari Sahar. Sida nyual besi tempa enggau rempah kena sida meli barang nuan.",
			"20": "<sup>20</sup> Orang di Dedan meli barang nuan ngena kain ti dikena nyelap belakang kuda.",
			"21": "<sup>21</sup> Orang Arab enggau bala orang ke merintah di menua Kedar meli barang nuan ngena anak domba, bedus, enggau kambin.",
			"22": "<sup>22</sup> Orang dagang ari Sheba enggau ari Ramah meli barang nuan ngena batu ti berega, emas enggau rempah ti pemadu manah.",
			"23": "<sup>23</sup> Nengeri Haran, Kaneh, enggau Eden, bala orang dagang ari Sheba, ari nengeri Asur enggau Kilmat semua bedagang enggau nuan magang.",
			"24": "<sup>24</sup> Sida nyual ngagai nuan kain ti manah, kain ungu, kain ti disulam, tikai perdani ti bechura mayuh macham, enggau tali ti chukup manah digaga.",
			"25": "<sup>25</sup> Barang nuan dibai ngena kapal ti besai. “Nuan baka kapal ti di tasik ti sarat laban barang ti berat.",
			"26": "<sup>26</sup> Lebuh bala orang ke bedayung mai nuan ke tasik, ribut ari timur ngaramka nuan jauh ari tebing.",
			"27": "<sup>27</sup> Semua barang ti dikena nuan bedagang, semua bala kelasi nuan, bala tukang kapal nuan enggau bala orang ke bedagang, genap iku soldadu ke nepan kapal nuan, mati magang di tasik lebuh kapal nuan karam.",
			"28": "<sup>28</sup> Panjung bala kelasi ke nyau deka lemas ulih didinga ari tebing.",
			"29": "<sup>29</sup> “Semua kapal diatu nyau ditinggalka orang, lalu semua kelasi udah niki ke tebing.",
			"30": "<sup>30</sup> Semua sida balat amat ngulitka nuan, ngerabuka amau ngagai pala sida, lalu maringka diri ba amau.",
			"31": "<sup>31</sup> Sida ngukur pala sida ketegal nuan lalu begari ngena kain guni. Ati sida balat tusah lebuh sida nyabak.",
			"32": "<sup>32</sup> Sida nyabakka nuan ngena leka sabak kenang tu: ‘Sapa ulih dibandingka enggau Tire, enggau Tire ti nadai bemunyi dalam tasik?",
			"33": "<sup>33</sup> Lebuh barang nuan dibai ngagai menua tasik, nuan nyual semua utai ti dipeguna semua bansa. Bala raja nyadi kaya laban barang nuan ti berega.",
			"34": "<sup>34</sup> Diatu nuan udah karam di tasik. Nuan udah tengelam ngagai buntut tasik. Barang nuan enggau semua orang ke bekereja ke nuan udah lesap sama enggau nuan ke dalam tasik.’",
			"35": "<sup>35</sup> “Genap iku orang ke diau ba tebing tasik tekenyit ati magang ninga utai ti udah nyadi ba nuan. Indah bala raja sida deh takut, lalu mua sida tepuchat-kelat.",
			"36": "<sup>36</sup> Nuan nyau nadai agi, lesap belama iya, lalu bala orang dagang di serata dunya bela takut magang enggai ke diri dituntung penusah baka nuan.”"
		},
		"28": {
			"1": "<sup>1</sup> Ku TUHAN bejaku ngagai aku,",
			"2": "<sup>2</sup> “Anak mensia, padahka ngagai raja menua Tire utai ti disebut Aku TUHAN Allah Taala ngagai iya: Nuan ngerigangka diri ngena penyumbung, lalu ngumbai diri petara. Kenu ku nuan, nuan duduk ba kerusi diraja baka petara, dikelingi tasik. Nuan nyangka ngaga diri nyadi petara, tang nuan ukai petara. Nuan semina mensia aja, ukai petara.",
			"3": "<sup>3</sup> Nuan ngumbai diri pintar agi ari Danel, lalu ngumbai nadai utai ulih dilalaika ari nuan.",
			"4": "<sup>4</sup> Penemu-dalam nuan, enggau pengelandik nuan udah ngasuh nuan kaya laban reta emas enggau pirak.",
			"5": "<sup>5</sup> Nuan landik bedagang, lalu selalu bulih untung. Nuan temegahka pengaya diri!",
			"6": "<sup>6</sup> Nyadi diatu, tu utai ti disebut Aku TUHAN Allah Taala: Laban nuan ngumbai diri bepenemu-dalam baka petara,",
			"7": "<sup>7</sup> Aku deka ngasuh bala munsuh ti nadai pengasih, nyerang nuan. Sida deka ngerusak semua utai ti manah ti udah ulih nuan ngena pengelandik enggau penemu-dalam nuan.",
			"8": "<sup>8</sup> Sida deka munuh nuan, lalu muai bangkai nuan ngagai tasik",
			"9": "<sup>9</sup> Lebuh sida datai lalu munuh nuan, kati nuan agi deka majak ngumbai diri petara? Lebuh nuan betunga mua enggau orang ke deka munuh nuan, nya baru nuan deka nemu diri endang semina mensia aja, ukai petara.",
			"10": "<sup>10</sup> Nuan deka mati baka ukui ba jari orang bansa bukai ke enda arapka Allah Taala. Aku TUHAN Allah Taala udah bejaku.”",
			"11": "<sup>11</sup> Ku TUHAN bejaku ngagai aku baru,",
			"12": "<sup>12</sup> “Esekiel, anak mensia, awakka nuan tusah ati ke utai ti deka nyadi ba raja menua Tire. Padahka ngagai iya munyi tu: Ku TUHAN Allah Taala bejaku: Nuan suba udah nyadi teladan ke utai ti pemadu manah. Nuan suba endang bepenemu-dalam sereta sigat!",
			"13": "<sup>13</sup> Nuan udah diau di menua Eden, kebun Allah Taala, lalu nuan udah ngias diri ngena semua macham batu ti berega: batu akek, batu intan, batu sebarajat, batu perusah, batu unam, batu asija, batu nilam, batu samerut, enggau batu berega ti mirah. Nuan bisi perengka emas, ti digagaka nuan lebuh nuan empu digaga.",
			"14": "<sup>14</sup> Aku udah ngengkahka siku melikat ba endur nya ngambika iya nyaga nuan. Nuan udah diau ba bukit Allah Taala ti kudus, lalu udah bejalai nujah kapar batu berega ti beperenching.",
			"15": "<sup>15</sup> Ulah nuan suba nadai jalai mantah kenyau ari maya nuan ditempa nyentuk ngagai maya nuan belabuh ngereja penyai.",
			"16": "<sup>16</sup> Lebuh nuan suba kiruh bejual-bebeli, nuan mangah, lalu nuan bedosa. Nya alai Aku muai nuan ari bukit Allah Taala ti kudus, lalu melikat ke nyaga nuan, muru nuan ari batu berega ti beperenching nya.",
			"17": "<sup>17</sup> Nuan udah temegahka penyigat gamal diri, lalu nama nuan ti tebilang ngasuh nuan ngulah diri baka orang ke beli. Ketegal nya Aku udah ngempaska nuan ke tanah, lalu nejuka nuan dia kena ngajar raja ti bukai.",
			"18": "<sup>18</sup> Nuan udah ngereja mayuh bengkah penyai lebuh nuan bejual-bebeli; nuan udah ngamahka endur alai nuan besembah. Nya alai Aku nyelup nuan ngena api lalu nunu nuan datai ke nuan retung nyadi amau, dipeda semua orang ke merening ngagai nuan.",
			"19": "<sup>19</sup> Semua orang ke nemu nuan balat geli meda nuan. Nuan nadai agi lalu deka lesap belama iya.”",
			"20": "<sup>20</sup> Ku TUHAN bejaku ngagai aku,",
			"21": "<sup>21</sup> “Anak mensia, perening tunga ngagai Sidon, lalu benabi ngelaban iya,",
			"22": "<sup>22</sup> munyi tu: Ku TUHAN Allah Taala bejaku, ‘Aku ngelaban nuan, Sidon, lalu Aku deka bulih mulia ba tengah-tengah nuan. Orang ke dalam nuan deka nemu Aku endang TUHAN lebuh Aku ngukum nuan lalu mandangka pengudus Aku dalam nuan,",
			"23": "<sup>23</sup> laban Aku deka ngasuh penyakit ninggang nuan, lalu ngasuh orang bebunuh ba jalai raya nuan, lalu orang deka rebah mati dibunuh ngena pedang munsuh ti nyerang lalu ngelulungka nuan. Nya baru nuan deka nemu Aku endang TUHAN.",
			"24": "<sup>24</sup> Orang Israel enda agi diachuk duri orang bansa bukai ke ngelingi iya, ti udah ngeleseka iya. Nya baru sida deka nemu Aku endang TUHAN Allah Taala.”",
			"25": "<sup>25</sup> Ku TUHAN Allah Taala bejaku: Lebuh Aku ngempuruka orang Israel ari semua menua ti udah alai Aku ngachirka sida, lalu ngayanka mulia Aku dalam sida, dipeda semua bansa, nya baru sida deka diau ngentapka diri di menua sida empu, menua ti udah diberi Aku ngagai nembiak Aku Jakop.",
			"26": "<sup>26</sup> Sida deka diau likun dia, lalu deka nirika rumah, lalu numbuhka kebun anggur. Sida deka diau likun lebuh Aku ngukum semua orang ke berimbai pendiau enggau sida ke udah ngeleseka sida. Nya baru sida deka nemu Aku endang TUHAN Allah Taala sida.”"
		},
		"29": {
			"1": "<sup>1</sup> Kena dua belas hari bulan ti kesepuluh dalam taun ti kesepuluh kami udah dibuai ngagai menua Babilon, TUHAN bejaku ngagai aku.",
			"2": "<sup>2</sup> Ku Iya, “Anak mensia, perening ngagai raja menua Ejip, lalu benabi ngelaban iya enggau ngelaban semua menua Ejip.",
			"3": "<sup>3</sup> Bejaku lalu sebut: Ku TUHAN Allah Taala bejaku: Aku ngelaban nuan, raja menua Ejip, naga ti besai ti meradai ba arus ai, ti ngumbai Sungai Nile nya enggi nuan, lalu ngumbai diri udah ngaga sungai nya.",
			"4": "<sup>4</sup> Aku deka ngaitka ginti ba rang nuan, lalu ngasuh ikan ti dalam Sungai Nile lekat ba tisik nuan, lalu Aku deka narit nuan pansut ari sungai nya, sama enggau semua ikan ari sungai nuan ti lekat ba tisik nuan.",
			"5": "<sup>5</sup> Lalu Aku deka nikauka nuan ngagai menua puang, nuan enggau semua ikan nya ari sungai nuan. Nuan deka labuh ba menua puang lalu enda dikuburka, lalu bangkai nuan deka nyadika pemakai burung enggau jelu.",
			"6": "<sup>6</sup> Nya baru semua orang ke diau di menua Ejip deka nemu Aku endang TUHAN. Laban nuan endang tungkat buluh orang Israel,",
			"7": "<sup>7</sup> lebuh sida megai nuan ngena jari sida, nuan patah, lalu ngachuk kechiak sida, lalu lebuh sida bekering ba nuan, nuan patah, lalu ngasuh punggung sida begetar.",
			"8": "<sup>8</sup> Nya alai ku TUHAN Allah Taala bejaku: Aku deka ngasuh pedang mantap nuan, lalu deka ngetas ari nuan mensia enggau jelu,",
			"9": "<sup>9</sup> lalu menua Ejip deka nyadi menua ti nadai orang nguan sereta kusi. Nya baru sida deka nemu Aku endang TUHAN. Laban nuan udah ngumbai Nile nya sungai nuan, lalu nuan ngumbai diri udah ngaga iya,",
			"10": "<sup>10</sup> nya alai Aku deka ngelaban nuan sereta ngelaban sungai nuan, lalu Aku deka ngaga menua Ejip kusi sereta nadai orang nguan, kenyau ari Mikdol nyentuk ngagai Syene, terus ngagai garis entara menua enggau menua Etiopia.",
			"11": "<sup>11</sup> Nadai mensia tauka jelu deka bejalai nengah menua nya. Menua nya nadai orang nguan dalam kandang empat puluh taun.",
			"12": "<sup>12</sup> Lalu Aku deka ngaga Ejip nyadi menua ti pemadu puang di dunya tu, lalu nengeri iya nyadi nengeri ti nadai orang nguan dalam kandang empat puluh taun, ti lebih agi dirusak ari semua nengeri bukai. Aku deka ngachirka orang Ejip ngagai semua menua bukai, lalu mambarka sida ba semua menua bukai.",
			"13": "<sup>13</sup> Laban ku TUHAN Allah Taala bejaku: Ba pengujung empat puluh taun nya ila, Aku deka ngempuruka orang Ejip ari semua menua ti udah alai Aku ngachirka sida,",
			"14": "<sup>14</sup> lalu Aku deka ngasuh sida diau di selatan menua Ejip, ti endang menua asal sida, lalu sida deka nyadi perintah ti lemi,",
			"15": "<sup>15</sup> perintah ti pemadu lemi ari semua perintah ti bukai, lalu sida enda agi ngeninggika diri ari atas bansa bukai. Aku deka ngaga sida nyadi bansa ti pemadu mit, datai ke sida enda agi ulih merintah bansa bukai.",
			"16": "<sup>16</sup> Orang Ejip nadai agi dikarapka menua Israel nulung sida. Sida deka ingatka penyai orang Ejip, lebuh sida nguing ngagai orang Ejip minta tulung. Nya baru sida deka nemu Aku endang TUHAN Allah Taala.",
			"17": "<sup>17</sup> Kena satu hari bulan ti kesatu dalam taun ti kedua puluh tujuh kami udah dibuai ngagai menua Babilon, TUHAN bejaku ngagai aku.",
			"18": "<sup>18</sup> Ku Iya, “Anak mensia, Raja Nebukadnesar menua Babilon udah nyerang nengeri Tire. Iya udah mejalka bala soldadu iya mai ma ti kelalu berat datai ke pala sida nyau abis lasu, lalu kulit bau sida nyau ngeliti. Tang raja tauka bala soldadu iya nadai bulih utai ari nengeri nya setipak enggau pengiruh sida.",
			"19": "<sup>19</sup> Nya alai tu utai ti disebut Aku TUHAN Allah Taala: Aku deka nyerahka menua Ejip ngagai Raja Nebukadnesar menua Babilon. Iya deka ngerumpak menua nya, lalu nabanka semua pengaya menua Ejip kena iya mayar gaji bala soldadu iya.",
			"20": "<sup>20</sup> Aku udah meri menua Ejip ngagai iya kena Aku ngaji iya ti udah gawa, laban bala soldadu iya udah gawa ke Aku. Aku TUHAN Allah Taala udah bejaku.",
			"21": "<sup>21</sup> Lebuh utai nya nyadi, Aku deka ngasuh orang Israel kering lalu ngasuh nuan, Esekiel, bejaku ngagai semua sida. Nya baru sida deka nemu Aku endang TUHAN.”"
		},
		"30": {
			"1": "<sup>1</sup> TUHAN bejaku baru ngagai aku.",
			"2": "<sup>2</sup> Ku Iya, “Anak mensia, benabi lalu sebut: Ku TUHAN Allah Taala bejaku: Sebut enggau nyawa ti inggar: Naka meh pemalat hari nya!",
			"3": "<sup>3</sup> Laban hari nyau semak, hari TUHAN nyau semak. Hari nya deka petang laban mua hari, maya semua bansa deka diukum.",
			"4": "<sup>4</sup> Perang deka nyadi di menua Ejip lalu orang Etiopia deka irau ati lebuh orang Ejip dibunuh, lalu utai sida ditabanka munsuh lalu pugu menua Ejip diruntuhka.",
			"5": "<sup>5</sup> Etiopia, enggau Put, Lut, enggau semua Arabia, enggau Libia, enggau semua orang ke setanah enggau sida deka mati dibunuh ngena pedang.",
			"6": "<sup>6</sup> Ku TUHAN bejaku: Orang ke nyukung Ejip deka alah, lalu bala soldadu menua Ejip ti sumbung deka dirusak magang. Berengkah ari Migdol nyentuk ngagai Syene, sida deka mati dibunuh ngena pedang, ku TUHAN Allah Taala bejaku.",
			"7": "<sup>7</sup> Menua Ejip deka nyadi menua ti pemadu puang di dunya tu, lalu semua nengeri iya deka nyadi tembawai magang.",
			"8": "<sup>8</sup> Nya baru sida deka nemu Aku endang TUHAN, lebuh Aku nyelup menua Ejip ngena api, lalu semua orang ke nulung iya dibunuh magang.",
			"9": "<sup>9</sup> Ba hari nya, Aku deka ngirumka bala seruan ngena kapal kena ngemba orang menua Etiopia ti enda ngadang, lalu sida deka irau ati lebuh Ejip diukum, laban hari nya deka datai!”",
			"10": "<sup>10</sup> Ku TUHAN Allah Taala bejaku: Aku deka ngena Raja Nebukadnesar menua Babilon madamka pengaya menua Ejip.",
			"11": "<sup>11</sup> Iya enggau bala soldadu iya deka datai lalu ngerusak menua nya. Sida deka nyerang menua Ejip ngena pedang, lalu menua nya deka penuh laban bangkai mensia.",
			"12": "<sup>12</sup> Aku deka ngerangkaika Sungai Nile, lalu nyual menua Ejip ngagai orang ke jai. Aku deka ngerusak menua nya enggau semua utai ti dalam iya ngena jari orang ke datai ari menua bukai. Aku ti TUHAN udah bejaku.”",
			"13": "<sup>13</sup> Ku TUHAN Allah Taala bejaku: Aku deka ngerusak semua engkeramba enggau petara ti pelesu di Mempis. Menua Ejip nadai agi raja lalu Aku deka ngemba semua orang di menua nya.",
			"14": "<sup>14</sup> Aku deka ngaga Patros nyadi menua puang, lalu nunu nengeri Zoan ti di utara lalu Aku deka ngukum nengeri Tebes.",
			"15": "<sup>15</sup> Aku deka mubuhka pengeringat Aku ngagai nengeri Pelusium, nengeri ti bekuta di menua Ejip lalu Aku deka ngerusak pengaya nengeri Tebes.",
			"16": "<sup>16</sup> Aku deka nunu menua Ejip. Nengeri Pelusium deka merinsa. Kuta nengeri Tebes deka bumbus, lalu nengeri Mempis deka diserang lebuh siang hari.",
			"17": "<sup>17</sup> Bala lelaki ke agi biak ari nengeri Heliopolis enggau nengeri Bubastis, deka mati dibunuh ngena pedang, lalu orang bukai di nengeri deka ditabanka nyadi orang tangkap.",
			"18": "<sup>18</sup> Di Tapanes siang hari deka piam lebuh Aku ngalahka kuasa menua Ejip, lalu madamka pengering ti dikemegahka sida. Nengeri nya deka dibap mua hari, lalu semua nengeri di menua nya deka ditabanka nyadi orang tangkap magang.",
			"19": "<sup>19</sup> Nya meh jalai Aku deka ngukum menua Ejip. Nya baru sida deka nemu Aku endang TUHAN.",
			"20": "<sup>20</sup> Kena tujuh hari bulan ti kesatu dalam taun ti kesebelas kami udah dibuai ngagai menua Babilon, TUHAN bejaku ngagai aku.",
			"21": "<sup>21</sup> Ku Iya, “Anak mensia, Aku udah matahka lengan raja menua Ejip. Lengan nya apin dibalut ngambika gerai, lalu kering baru megai pedang.",
			"22": "<sup>22</sup> Nya alai, ku TUHAN Allah Taala bejaku: Aku deka ngelaban raja menua Ejip, lalu matahka lengan iya kedua piak - lengan ti agi meruan, enggau lengan ti udah patah - lalu Aku deka ngasuh pedang tebelengka ari jari iya.",
			"23": "<sup>23</sup> Aku deka ngachirka orang Ejip ngagai semua menua, lalu mambarka sida di serata dunya.",
			"24": "<sup>24</sup> Aku deka ngeringka lengan raja menua Babilon, lalu meri pedang Aku ngagai jari iya, tang Aku deka matahka lengan raja menua Ejip, lalu iya deka bedemuh lalu mati di mua munsuh.",
			"25": "<sup>25</sup> Sigi amat, Aku deka ngeringka lengan raja menua Babilon, tang Aku deka matahka lengan raja menua Ejip. Nya baru sida deka nemu Aku endang TUHAN lebuh Aku meri pedang Aku ngagai jari raja menua Babilon. Iya deka ngedarka lalu nunjukka pedang nya tunga ngagai menua Ejip,",
			"26": "<sup>26</sup> lalu Aku deka ngachirka orang Ejip ngagai semua bansa lalu mambarka sida di serata dunya. Nya baru sida deka nemu Aku endang TUHAN.”"
		},
		"31": {
			"1": "<sup>1</sup> Kena satu hari bulan ti ketiga dalam taun ti kesebelas kami udah dibuai ngagai menua Babilon, TUHAN bejaku ngagai aku.",
			"2": "<sup>2</sup> Ku Iya, “Anak mensia, sebut ngagai raja menua Ejip enggau ngagai semua nembiak iya: Nadai orang besai agi kuasa ari nuan!",
			"3": "<sup>3</sup> Nuan tu baka kayu sidar ti di menua Lebanon, ti manah dan sereta lebat daun, ti tumbuh nyaruk remang.",
			"4": "<sup>4</sup> Ai dia chukup kena iya idup, lalu ai ti di dalam tanah ngasuh iya tumbuh tinggi, lalu ai nya rarat ngelingi endur alai iya udah ditanam, sereta rarat ngagai semua kayu ti ba tanah nya.",
			"5": "<sup>5</sup> Laban kayu nya chukup ai, nya alai iya galak agi ari kayu bukai. Dan iya besai sereta jurai.",
			"6": "<sup>6</sup> Semua macham burung begagaka tansang ba dan iya. Jelu babas beranak belindung di baruh dan iya. Semua bansa dalam dunya tu belelak di baruh iya.",
			"7": "<sup>7</sup> Kayu nya manah amat gaya, laban dan iya jurai, laban urat iya ngunjam ke dalam ngagai endur ti mayuh ai.",
			"8": "<sup>8</sup> Nadai kayu sidar ti ba kebun Allah Taala ulih dibandingka enggau kayu nya. Nadai kayu pain kala bisi dan ti baka nya, Kayu plan pen nadai dan ti baka nya. Nadai kayu dalam kebun Allah Taala ti ngemanah nya.",
			"9": "<sup>9</sup> Aku tu ke ngaga iya manah gaya sereta mayuh dan. Semua kayu di Eden, iya nya kebun Allah Taala, bela ngining iya magang.",
			"10": "<sup>10</sup> Nya alai ku TUHAN Allah Taala bejaku: Laban iya tinggi lalu puchuk iya nyaruk remang, lalu iya temegahka peninggi diri,",
			"11": "<sup>11</sup> Aku deka nyerahka iya ngagai raja menua bukai. Raja nya deka ngereja ngagai iya setipak enggau penyai ti udah dikereja iya. Aku udah muai iya.",
			"12": "<sup>12</sup> Orang ari menua bukai ti nadai pengasih deka nebang iya, lalu ninggalka iya. Dan enggau pating iya ti patah deka labuh ninggang semua bukit enggau lebak di menua nya. Semua bansa ti udah belindung di baruh iya, deka angkat ari endur nya.",
			"13": "<sup>13</sup> Burung deka datai lalu inggap ba kayu ti udah rebah nya, lalu jelu babas deka ngelunjak dan iya.",
			"14": "<sup>14</sup> Utai tu nyadi ngambika nadai kayu ti ba tebing sungai tau tumbuh tinggi, tauka nyaruk remang, sereta ngambika nadai kayu bukai tinggi baka sida, laban semua sida deka diukum mati baka mensia ti dibuai ngagai dunya pemati.”",
			"15": "<sup>15</sup> Ku TUHAN Allah Taala bejaku: Lebuh kayu nya nurun ngagai dunya pemati, Aku nutup semua ai enggau sungai nyadika tanda ngulitka iya. Aku nagang semua mata ai enggau sungai rarat. Aku mungkur Bukit Lebanon ngena pemetang nyadika tanda sida ngulit, lalu semua kayu dalam utan nya layu magang.",
			"16": "<sup>16</sup> Aku ngasuh semua bansa getar-getar lebuh sida ninga munyi kayu nya rebah, lebuh Aku numbangka iya lalu nurunka iya ngagai dunya pemati. Semua kayu di Eden, enggau semua kayu ti manah di Lebanon, semua kayu ti chukup ai, deka gaga ati meda kayu nya rebah.",
			"17": "<sup>17</sup> Sida mega mansang ngagai dunya pemati sama enggau kayu nya, ngagai orang ke udah dibunuh ngena pedang, enggau ngagai orang ke setanah enggau sida, ke belindung di baruh iya dalam mayuh bengkah bansa.",
			"18": "<sup>18</sup> Raja menua Ejip, semua utai nya deka nyadi ba nuan enggau ba bala nembiak nuan! Dulu suba nuan udah baka kayu nya, tinggi agi sereta tegap agi ari semua orang bukai di dunya tu. Tang diatu nuan deka ditebang, lalu enda tau enda mati baka kayu ti dalam kebun Eden. Nuan deka dibuai ngagai dunya pemati, lalu nuan deka diau begulai enggau orang ke enda arapka Allah Taala, begulai enggau orang ke mati dibunuh ngena pedang. Aku TUHAN Allah Taala udah bejaku.”"
		},
		"32": {
			"1": "<sup>1</sup> Kena satu hari bulan ti kedua belas dalam taun ti kedua belas kami udah dibuai ngagai menua Babilon, TUHAN bejaku ngagai aku.",
			"2": "<sup>2</sup> Ku Iya, “Anak mensia, beri jaku tangkan ngagai raja menua Ejip. Beri pesan tu ngagai iya ari Aku: Nuan ngaga diri baka singa di mua mayuh bengkah bansa, tang nuan baka baya ti enchapak nengah sungai. Nuan ngeruh ai ngena kaki nuan lalu ngamahka mayuh bengkah sungai.",
			"3": "<sup>3</sup> Lebuh mayuh bengkah bansa begempuru, Aku deka nangkap nuan ngena pukat Aku, lalu nejuka sida narit pukat nya ke tebing.",
			"4": "<sup>4</sup> Aku deka ngempaska nuan ke tanah, lalu ngasuh semua burung enggau jelu di dunya tu makai nuan.",
			"5": "<sup>5</sup> Aku deka ngelamun semua bukit enggau semua lebak ngena but bangkai nuan.",
			"6": "<sup>6</sup> Aku deka mubuhka darah nuan datai ke mungkur semua bukit lalu ngemenuhka semua sungai.",
			"7": "<sup>7</sup> Lebuh Aku ngerusak nuan, Aku deka mungkur langit lalu ngelamun bintang. Mata hari deka belalai ari belakang remang, lalu bulan enda meri penampak.",
			"8": "<sup>8</sup> Aku deka madamka semua penampak di langit lalu ngasuh menua nuan petang. Aku TUHAN Allah Taala udah bejaku.”",
			"9": "<sup>9</sup> “Semua bansa deka tusah ati lebuh Aku nusui berita pasal pengerusak nuan di menua ti enda kala didinga nuan.",
			"10": "<sup>10</sup> Utai ti dikereja Aku ngagai nuan deka ngasuh mayuh bengkah bansa tekenyit ati. Lebuh Aku miauka pedang Aku, bala raja deka getar-getar takut. Lebuh nuan alah, semua sida deka getar-getar takut enggai ke diri mati.”",
			"11": "<sup>11</sup> Ku TUHAN Allah Taala bejaku enggau raja menua Ejip, “Nuan deka diserang pedang raja menua Babilon.",
			"12": "<sup>12</sup> Aku deka nejuka bala soldadu ari mayuh bengkah bansa ti mangah, nyintak pedang sida lalu munuh semua nembiak nuan, lalu semua sida enggau semua utai ti dikemegahka nuan deka dirusak magang.",
			"13": "<sup>13</sup> Aku deka munuh jelu sapi nuan ba sebelah tebing sungai, ngambika mensia tauka jelu sapi nadai agi ngeruh ai.",
			"14": "<sup>14</sup> Aku deka ngasuh sungai nuan chiru lalu rarat enda beriak. Aku TUHAN Allah Taala udah bejaku.",
			"15": "<sup>15</sup> Lebuh Aku ngaga menua Ejip nyadi menua ti nadai orang nguan sereta kusi, lalu ngerusak semua orang ke diau dia, nya baru sida deka nemu Aku endang TUHAN.",
			"16": "<sup>16</sup> Jaku tangkan tu deka nyadika leka sabak kena nyenggai orang ke mati. Sida ke indu ari semua bansa deka ngena leka sabak tu ngulitka menua Ejip enggau semua nembiak iya. Aku TUHAN Allah Taala udah bejaku.”",
			"17": "<sup>17</sup> Kena lima belas hari bulan ti kesatu dalam taun ti kedua belas kami udah dibuai ngagai menua Babilon, TUHAN bejaku ngagai aku.",
			"18": "<sup>18</sup> Ku Iya, “Anak mensia, ngulit meh nuan ke orang Ejip. Kirumka sida ngagai dunya pemati sama enggau bansa bukai ti bekuasa.",
			"19": "<sup>19</sup> Sebut ngagai sida: “Kati kita ngumbai diri bajik agi ari semua orang bukai? Kita deka nurun ngagai dunya pemati lalu gali dia begulai enggau orang ke enda nangika Allah Taala.",
			"20": "<sup>20</sup> “Orang Ejip deka mati sama enggau sida ke mati beperang. Siti pedang sedia deka munuh semua sida.",
			"21": "<sup>21</sup> Bala bujang berani enggau orang ke beperang setanah enggau orang Ejip, ngelaluka penatai orang Ejip ngagai dunya pemati. Ku sida manjung: “Orang ke enda arapka Allah Taala, ke mati beperang, udah datai ditu, lalu ditu meh endur alai sida gali!’",
			"22": "<sup>22</sup> “Asiria bisi dia, dikelingi kubur bala soldadu iya. Semua sida nya udah mati beperang magang,",
			"23": "<sup>23</sup> lalu kubur sida nya ba buntut dunya pemati. Semua soldadu iya udah mati beperang, lalu kubur sida ngelingi lumbung iya. Tang dulu menya sida balat ngenakutka dunya orang ke idup.",
			"24": "<sup>24</sup> “Elam bisi dia, dikelingi kubur bala soldadu iya. Semua sida nya udah mati beperang, lalu sida nurun, enda ditutus, ngagai dunya pemati. Lebuh sida agi idup, sida balat ngenakutka orang, tang diatu sida garing-garing mati sereta dipechat.",
			"25": "<sup>25</sup> Elam gali begulai enggau sida ke udah mati beperang, lalu kubur bala soldadu iya ngelingi iya magang. Semua sida nya enda ditutus, semua mati beperang. Lebuh sida agi idup suba, sida balat ngenakutka orang, tang diatu sida garing-garing mati sereta dipechat, sama enggau orang ke udah mati beperang.",
			"26": "<sup>26</sup> “Mesek enggau Tubal bisi dia, dikelingi kubur bala soldadu seduai iya. Semua sida nya enda ditutus magang, lalu semua sida mati beperang. Tang taja pia, sida udah balat ngenakutka orang ke idup.",
			"27": "<sup>27</sup> Sida iya enda dikuburka enggau basa baka ke nguburka sida bujang berani ti dulu kelia, ke nurun mai semua senyata sida ngagai dunya pemati, lalu pedang sida diengkahka di baruh pala sida, lalu terabai sida diengkahka ba atas tubuh sida. Dulu suba sida ke bujang berani tu udah chukup bekuasa ngenakutka orang ke idup.",
			"28": "<sup>28</sup> “Nya meh gaya orang Ejip deka betagaring mati begulai enggau orang ke enda ditutus, ke mati beperang.",
			"29": "<sup>29</sup> Edom bisi dia sama enggau bala raja enggau bala pemerintah iya. Sida nya soldadu ti bekuasa dulu suba, tang diatu sida garing-garing di dunya pemati, begulai enggau orang ke enda ditutus, ke mati beperang.",
			"30": "<sup>30</sup> “Semua anak raja ke datai ari utara bisi dia magang, lalu pia mega orang Sidon. Dulu menya kuasa sida balat amat ngenakutka orang, tang diatu sida udah dipechat lalu nurun begulai enggau sida ke mati beperang, lalu dikuburka enda ditutus. Sida dipechat sama enggau sida ke nurun ngagai dunya pemati.",
			"31": "<sup>31</sup> “Lebuh raja menua Ejip meda orang ke mati beperang, iya enggau bala soldadu iya deka lantang ati meda sida,” ku TUHAN Allah Taala bejaku.",
			"32": "<sup>32</sup> “Aku Empu ti udah ngasuh raja menua Ejip ngenakutka orang ke idup, tang iya enggau bala soldadu iya deka kena bunuh, lalu dikuburka begulai enggau semua orang ke enda ditutus, ke mati beperang.” TUHAN Allah Taala udah bejaku."
		},
		"33": {
			"1": "<sup>1</sup> Ku TUHAN bejaku ngagai aku,",
			"2": "<sup>2</sup> “Anak mensia, padahka ngagai bala nembiak nuan utai ti deka nyadi lebuh Aku ngasuh perang nyadi ba siti menua. Orang di menua nya milih siku ari bala sida nyadi jejaga.",
			"3": "<sup>3</sup> Lebuh jejaga nya meda bala munsuh datai, iya lalu megau semua orang.",
			"4": "<sup>4</sup> Enti orang ninga iya megau orang, tang enda ibuhka utai ti dipadahka iya, lalu bala munsuh datai lalu munuh orang nya, orang nya empu deka betanggungjawapka pemati diri.",
			"5": "<sup>5</sup> Pemati orang nya datai ari penyalah iya empu, laban iya enggai ibuhka kangau jejaga ke megau orang mayuh. Enti orang nya ibuhka kangau jejaga, iya tentu ulih ngerarika diri.",
			"6": "<sup>6</sup> Tang enti jejaga nya meda munsuh datai, lalu enda megau orang mayuh, munsuh nya deka datai lalu munuh orang ke bedosa nya, Aku deka nekanka jejaga nya betanggungjawapka pemati sida.",
			"7": "<sup>7</sup> “Anak mensia, diatu Aku ngaga nuan nyadika jejaga orang Israel. Nuan enda tau enda madahka ngagai sida jaku tangkan ti diberi Aku ngagai nuan.",
			"8": "<sup>8</sup> Enti Aku madahka orang ke jai nya deka mati, tang nuan enda madahka jaku tangkan nya ngagai iya ngasuh iya ngubah ulah diri, ngambika iya ulih ngidupka nyawa diri, iya deka mati, mengkang nyadi orang ke bedosa, lalu Aku deka nekanka nuan betanggungjawapka pemati iya.",
			"9": "<sup>9</sup> Tang enti nuan meri jaku tangkan nya ngagai orang ke jai, lalu iya enggai badu bedosa, iya deka mati, mengkang nyadi orang ke bedosa, tang nuan empu deka nyelamatka nyawa diri.”",
			"10": "<sup>10</sup> Ku TUHAN bejaku ngagai aku, “Anak mensia, sebut ngagai orang Israel utai ti udah disebut sida empu: ‘Kami ditinggang dosa enggau penyalah ti udah dikereja kami. Kami nyau deka mati. Baka ni ku jalai kami tau idup?’",
			"11": "<sup>11</sup> Padahka ngagai sida, dalam nama Aku TUHAN Allah Taala Allah Taala ti idup, Aku enda rindu meda orang ke bedosa mati. Aku rindu agi meda sida badu agi bedosa, lalu idup. Israel, badu agi ngereja penyai. Nama kebuah kita keran deka mati?",
			"12": "<sup>12</sup> “Anak mensia, padahka ngagai orang Israel diatu, lebuh orang ke badas bedosa, pengawa ti manah ti udah dikereja iya enda ulih ngidupka nyawa iya. Enti orang ke jai badu agi ngereja penyai, iya enda diukum, lalu enti orang ke manah berengkah bedosa, iya deka dibunuh.",
			"13": "<sup>13</sup> Taja pen Aku madahka orang ke lurus deka idup, tang enti iya ngumbai pemanah pengawa iya chukup alai iya bekering, lalu iya ngereja penyai, Aku enggai ngingatka pengawa ti badas ti udah dikereja iya. Iya deka mati ketegal penyai ti dikereja iya.",
			"14": "<sup>14</sup> Taja pen Aku meri jaku tangkan ngagai orang ke jai, madahka iya deka mati, tang enti iya badu agi bedosa lalu ngereja utai ti ngena sereta manah,",
			"15": "<sup>15</sup> ambi ke banding, enti iya mulaika gadai ti udah diambi iya ari orang lebuh iya nyali duit ngagai orang, tauka mulaika utai ti udah dichuri iya - enti iya badu agi bedosa, lalu nitihka adat ti meri pengidup, iya enda mati, tang deka idup.",
			"16": "<sup>16</sup> Aku deka ngampun dosa ti udah dikereja iya, lalu iya deka idup laban iya udah ngereja utai ti ngena sereta lurus.",
			"17": "<sup>17</sup> “Tang bala kita ngumbai utai ti dikereja Aku tu enda lurus! Ukai baka nya. Jalai kita ke enda lurus.",
			"18": "<sup>18</sup> Lebuh orang ke lurus badu agi ngereja pemadas, lalu belabuh ngereja penyai, iya deka mati ketegal nya.",
			"19": "<sup>19</sup> Lebuh orang ke jai badu agi bedosa lalu ngereja utai ti ngena sereta lurus, iya ngidupka nyawa diri.",
			"20": "<sup>20</sup> Tang kita orang Israel ngumbai utai ti dikereja Aku nya enda lurus. Aku deka ngakim kita nitihka utai ti dikereja kita.”",
			"21": "<sup>21</sup> Kena lima hari bulan ti kesepuluh dalam taun ti kedua belas kami udah dibuai ngagai menua Babilon, siku orang ke udah ngerarika diri ari Jerusalem datai lalu madahka ngagai aku nengeri nya udah alah.",
			"22": "<sup>22</sup> Lemai sebedau orang nya datai, aku endang udah balat amat ngasaika kuasa TUHAN bisi enggau aku. Lebuh orang nya datai pagi hari siti, TUHAN lalu ngasuh aku ulih bejaku baru.",
			"23": "<sup>23</sup> Ku TUHAN bejaku ngagai aku,",
			"24": "<sup>24</sup> “Anak mensia, orang ke diau dalam tembawai nengeri di menua Israel bisi nyebut: ‘Abraham ke siku aja, tang iya udah diberi semua menua tu. Diatu kitai nyau mayuh, nya alai menua tu patut diempu kitai.’",
			"25": "<sup>25</sup> “Padahka ngagai sida utai ti disebut Aku TUHAN Allah Taala: Kita makai dagin ti agi bedarah. Kita nyembah engkeramba. Kita munuh orang. Nama utai ti ngasuh kita ngumbai diri deka bempu menua tu?",
			"26": "<sup>26</sup> Kita ngarapka pedang kita. Ulah kita amat jai. Genap iku kita butang. Nama utai ti ngasuh kita ngumbai diri deka bempu menua tu?",
			"27": "<sup>27</sup> “Padahka ngagai sida, Aku TUHAN Allah Taala, meri sida jaku tangkan dalam nama Aku, Allah Taala ti idup: orang ke diau dalam mayuh bengkah nengeri ti tembawai, deka dibunuh. Sida ke diau di menua pesisir, deka diempa jelu babas. Sida ke belalai ba sebelah bukit enggau dalam lubang gua, deka mati laban penyakit.",
			"28": "<sup>28</sup> Aku deka ngaga menua tu nyadi menua ti nadai orang nguan sereta kusi, lalu kuasa ti dikemegahka sida deka abis. Bukit menua Israel deka mayuh utai nganu, datai ke nadai orang ulih bejalai nengah menua nya.",
			"29": "<sup>29</sup> Lebuh Aku ngukum orang mayuh ketegal dosa sida, lalu ngaga menua tu nyadi menua ti kusi, nya baru sida deka nemu Aku endang TUHAN.”",
			"30": "<sup>30</sup> Ku TUHAN bejaku, “Anak mensia, bala kita bejakuka pasal nuan lebuh sida betemu enggau pangan diri ngimbai kuta nengeri, tauka ba mua pintu rumah sida. Ku sida bejaku enggau pangan diri, ‘Aram kitai mendingka jaku ti datai ari TUHAN diatu.’",
			"31": "<sup>31</sup> Nya alai bala nembiak Aku lalu besedul mansang ke mua deka ningaka utai ti disebut nuan, tang sida enda ngereja utai ti diasuh nuan. Jaku sida manis, tang sida majakka pengamu diri.",
			"32": "<sup>32</sup> Ba penemu sida, nuan tu nadai lebih ari orang ke belagu merindang sida ngena lagu pengerindu, tauka nebah belikan. Sida mendingka semua leka jaku nuan, tang nadai ngasika jaku ti disebut nuan.",
			"33": "<sup>33</sup> Tang lebuh semua leka jaku nuan dikamatka - lalu semua leka jaku nya deka dikamatka magang - nya baru sida deka nemu siku nabi bisi udah begulai enggau sida.”"
		},
		"34": {
			"1": "<sup>1</sup> Ku TUHAN bejaku ngagai aku,",
			"2": "<sup>2</sup> “Anak mensia, alai nuan benabi ngelaban bala orang ke megai perintah di menua Israel. Benabi ngelaban sida, lalu padahka ngagai sida utai ti disebut Aku TUHAN Allah Taala: Tulah mmeh kita ke pengibun orang Israel ke udah nupi diri empu! Nama kebuah kita enda ngibun raban bedus?",
			"3": "<sup>3</sup> Kita makai lemak tusu. Kita bekenaka gari ti digaga ari bulu bedus, nyayat lalu makai jelu bedus ti pemadu gemu. Tang kita enda ngibun bedus.",
			"4": "<sup>4</sup> Kita enda ngintu bedus ti lemi ngambika sida kering; kita enda ngubat sida ke sakit; kita enda malut telih sida ke enda ulih bejalai; kita enda mai sida ke tesat pulai baru; kita enda ngiga sida ke lenyau, lalu kita ngena chara pejal enggau chara ti kasar lebuh kita merintah sida.",
			"5": "<sup>5</sup> Sida pambar pendiau, laban sida nadai pengibun; lalu sida diempa semua jelu babas.",
			"6": "<sup>6</sup> Raban bedus Aku lelang ba sebelah munggu ti tinggi enggau ba sebelah bukit. Sida ngachir di serata dunya, lalu nadai orang ngiga sida tauka nguji nemu endur alai sida.",
			"7": "<sup>7</sup> “Kita ke pengibun bedus, pendingka utai ti dipadahka Aku ti TUHAN ngagai kita diatu.",
			"8": "<sup>8</sup> Laban Aku tu Allah Taala ti idup, kita enda tau enda mendingka Aku. Raban bedus Aku udah diterekam, lalu diempa jelu babas, laban sida nadai orang ngibun. Bala pengibun bedus Aku nadai nguji begigaka bedus Aku ti lenyau. Sida semina ngintu diri empu aja, ukai ngintu bedus Aku.",
			"9": "<sup>9</sup> Nya alai pendingka Aku, kita ke pengibun bedus.",
			"10": "<sup>10</sup> Aku TUHAN Allah Taala madahka Diri ngelaban kita. Aku deka ngerampas bedus Aku ari jari kita, lalu enggai agi ngasuh kita nyadika pengibun sida. Aku enggai agi nejuka kita semina ngintu diri empu aja. Aku deka ngelepaska bedus Aku ari jari kita, lalu enggai nejuka kita makai sida.",
			"11": "<sup>11</sup> “Aku TUHAN Allah Taala madahka Aku deka ngiga bedus Aku, lalu ngibun sida.",
			"12": "<sup>12</sup> Baka pengibun bedus ke ngiga bedus iya ti lenyau, baka nya meh Aku deka ngiga bedus Aku. Bedus Aku pambar lebuh mua hari ti petang pegari. Lalu Aku deka mai sida pulai baru ari semua endur ti udah alai sida ngachir.",
			"13": "<sup>13</sup> Lalu Aku deka mai sida pansut ari semua bansa, lalu ngempuruka sida ari semua menua, lalu mai sida ngagai menua sida empu. Aku deka nupi sida ba sebelah bukit di menua Israel, semak mata ai, enggau ba semua endur ti bisi mensia.",
			"14": "<sup>14</sup> Aku deka nupi sida ba padang rumput ti galak; sida deka gali ba padang rumput ti galak, lalu ngulam rumput ti galak ti tumbuh ba bukit menua Israel.",
			"15": "<sup>15</sup> Aku Empu deka nyadika Pengibun raban bedus Aku, lalu Aku deka ngiga endur alai sida ulih belelak. Aku TUHAN Allah Taala udah bejaku.",
			"16": "<sup>16</sup> “Aku deka ngiga sida ke tesat, mai sida ke lelang pulai baru, malut telih sida, lalu ngeraika sida ke sakit. Tang Aku deka ngerusak sida ke gemu sereta kering, laban Aku tu Pengibun Bedus ti ngereja utai ti ngena.",
			"17": "<sup>17</sup> “Nya alai, kita ke bedus Aku, Aku TUHAN Allah Taala, madahka ngagai kita: Aku deka ngakim genap iku kita lalu nyeraraka kita ke manah ari kita ke jai, nyeraraka bedus ari kambin.",
			"18": "<sup>18</sup> Sekeda kita enda puas ati ngulam rumput ti galak; indah rumput ti enda diulam kita deh abis dilunjak kita. Kita ngirup ai ti chiru lalu ngeruh ai ti enda diirup kita!",
			"19": "<sup>19</sup> Bedus Aku ti bukai nadai chara bukai, tang makai rumput ti udah dilunjak kita, lalu ngirup ai ti udah keruh laban kita.",
			"20": "<sup>20</sup> “Nya alai diatu Aku TUHAN Allah Taala, madahka ngagai kita: Aku deka ngakim entara kita bedus ke gemu enggau kita bedus ke kurus.",
			"21": "<sup>21</sup> Kita nyeging sida ke sakit, lalu nanduk sida datai ke sida pansut ari raban kita.",
			"22": "<sup>22</sup> Tang Aku deka ngelepaska bedus Aku lalu enda agi nejuka sida kena perinsa. Aku deka ngakim genap iku bedus Aku, lalu nyeraraka sida ke manah ari sida ke jai.",
			"23": "<sup>23</sup> Aku deka meri ngagai sida siku raja ke sebaka enggau nembiak Aku David, ngambika iya nyadi pengibun sida, lalu ngintu sida.",
			"24": "<sup>24</sup> Aku ti TUHAN deka nyadi Allah Taala sida, lalu siku raja ti sebaka enggau nembiak Aku David deka nyadi raja sida. Aku ti TUHAN udah bejaku.",
			"25": "<sup>25</sup> Aku deka ngaga siti sempekat enggau sida, kena netapka pengelikun sida. Aku deka muai semua jelu ti mangah ari menua tu, ngambika bedus Aku tau diau likun di padang lalu tinduk ba sebelah utan.",
			"26": "<sup>26</sup> “Aku deka merekatka sida, lalu nejuka sida diau ngelingi bukit Aku ti kudus. Dia meh endur alai Aku deka merekatka sida enggau ujan nitihka musin.",
			"27": "<sup>27</sup> Kayu deka bebuah, umai deka mansutka asil, lalu semua orang deka diau likun ba tanah diri empu. Lebuh Aku mutuska rantai ti nanchang nembiak Aku, lalu ngelepaska sida ari orang ke udah ngaga sida nyadi ulun, nya baru sida deka nemu Aku endang TUHAN.",
			"28": "<sup>28</sup> Orang bansa bukai nadai agi ngerumpak sida, lalu jelu babas nadai agi munuh tauka makai sida. Sida deka diau likun, lalu nadai orang agi ngemba sida.",
			"29": "<sup>29</sup> Aku deka ngasuh menua sida mansutka mayuh macham asil, ngambika sida enda agi lapar, lalu enda agi dikeleseka orang bansa bukai.",
			"30": "<sup>30</sup> Semua orang deka nemu Aku endang TUHAN ti Allah Taala sida, lalu sida endang nembiak Aku. Aku TUHAN Allah Taala udah bejaku.",
			"31": "<sup>31</sup> “Kita tu bedus Aku, raban ke ditupi Aku, kita endang nembiak Aku, lalu Aku endang Allah Taala kita,” ku TUHAN Allah Taala bejaku."
		},
		"35": {
			"1": "<sup>1</sup> Ku TUHAN bejaku ngagai Aku,",
			"2": "<sup>2</sup> “Anak mensia, kuingka mua nuan tunga ngagai menua Edom, lalu benabi ngelaban iya.",
			"3": "<sup>3</sup> Padahka ngagai orang mayuh utai ti disebut Aku, TUHAN Allah Taala: “Bukit menua Edom, Aku ngelaban kita! Aku deka ngaga kita nyadi menua ti kusi sereta nadai orang nguan.",
			"4": "<sup>4</sup> Aku deka ngasuh semua nengeri kita nyadi tembawai lalu menua kita nadai orang nguan. Nya baru kita deka nemu Aku endang TUHAN.",
			"5": "<sup>5</sup> “Kita endang seruran nyadi munsuh menua Israel, lalu ngasuh bala nembiak iya kena bunuh lebuh sida dituntung penusah, lebuh menua nya diukum ke penudi iya ketegal dosa iya.",
			"6": "<sup>6</sup> Nya alai, dalam nama Aku, TUHAN Allah Taala ti Pemadu Tinggi, pemati meh nyadika ungkup kita, lalu kita enda ulih ngerarika diri ari nya. Kita udah salah bebunuhka orang, lalu pengawa bebunuhka orang nya deka nitihka kita.",
			"7": "<sup>7</sup> Aku deka ngasuh menua ti bebukit di menua Edom nyadi menua ti kusi, lalu munuh semua orang ke bejalai nengah menua nya.",
			"8": "<sup>8</sup> Aku deka ngelamun semua bukit ngena bangkai mensia, lalu bukit enggau lebak deka dilamun enggau bangkai sida ke mati beperang.",
			"9": "<sup>9</sup> Aku deka ngaga nuan nyadi menua ti nadai orang nguan belama iya, lalu nadai agi orang deka diau dalam nengeri nuan. Nya baru nuan deka nemu Aku endang TUHAN.",
			"10": "<sup>10</sup> “Nuan udah bejaku madahka dua bengkah bansa nya, Judah enggau Israel, enggau tanah sida, enggi nuan, lalu nuan madahka diri deka bempu sida, taja pen Aku tu TUHAN Allah Taala sida.",
			"11": "<sup>11</sup> Nya alai, laban Aku tu TUHAN Allah Taala, Allah Taala ti idup, Aku deka malas ngelaban kita laban kita udah ringat, udah kepapas, udah begedika nembiak Aku. Sida deka nemu Aku ngukum kita ketegal utai ti udah dikereja kita ngagai sida.",
			"12": "<sup>12</sup> Nya baru kita deka nemu Aku ti TUHAN udah ninga kita mechat Aku lebuh kita madahka bukit di menua Israel nadai orang nguan, lalu kita deka makai sida.",
			"13": "<sup>13</sup> Aku udah ninga kita temegah ngapa bejaku ngelaban Aku.”",
			"14": "<sup>14</sup> Ku TUHAN Allah Taala bejaku, “Aku deka ngaga menua kita nyadi menua puang, datai ke semua dunya tu deka rami gaga lebuh kita alah,",
			"15": "<sup>15</sup> baka kita ke rami gaga lebuh pesaka Aku Israel dirusak. Bukit menua Seir, semua menua Edom deka nyadi menua puang magang. Nya baru semua orang deka nemu Aku endang TUHAN.”"
		},
		"36": {
			"1": "<sup>1</sup> Ku TUHAN bejaku, “Anak mensia, alai nuan benabi ngagai bukit ti di menua Israel, lalu asuh sida mendingka pesan ti diberi Aku,",
			"2": "<sup>2</sup> TUHAN Allah Taala ngagai sida: Munsuh orang Israel gaga ati lalu nyebut, ‘Diatu bukit ti tuai tu diempu kitai!’",
			"3": "<sup>3</sup> “Nya alai benabi meh nuan, lalu padahka utai ti disebut Aku, TUHAN Allah Taala. Lebuh bansa ti berimbai enggau Israel ngalah lalu ngerumpak bukit ti di menua Israel, semua orang beduan Israel.",
			"4": "<sup>4</sup> Nya alai diatu pendingka utai ti disebut Aku TUHAN Allah Taala ngagai kita bukit enggau munggu, ngagai kita sungai enggau lebak, ngagai kita endur ti udah nyadi tembawai, enggau ngagai kita nengeri ti udah ditinggalka orang ke udah dirumpak sereta diketawaka semua bansa ti ngelingi kita.",
			"5": "<sup>5</sup> “Aku TUHAN Allah Taala, udah bejaku lebuh Aku balat ringat ngagai bansa ti ngelingi kita, kelebih agi ngagai Edom. Sida gaga ati sereta enggau nadai basa ngalahka menua Aku, lalu bempu padang rumput di menua nya.",
			"6": "<sup>6</sup> “Nya alai, benabi meh nuan ngagai menua Israel. Padahka ngagai semua bukit, munggu, sungai enggau lebak, utai ti disebut Aku TUHAN Allah Taala, ke ninding sereta ringat ketegal semua bansa udah ngelese sereta ngemaruhka sida.",
			"7": "<sup>7</sup> Aku TUHAN Allah Taala besemaya: bansa ti ngelingi menua tu deka dikemaruhka.",
			"8": "<sup>8</sup> Tang ba bukit ti di menua Israel kayu deka bedaun baru lalu mansutka buah ke kita ke nembiak Aku. Kita deka pulai baru ngagai menua kita empu enda lama da agi.",
			"9": "<sup>9</sup> Aku setanah enggau kita, lalu Aku deka nentuka menua kita dipumai baru, lalu utai ditanam dia baru.",
			"10": "<sup>10</sup> Aku deka ngasuh pemayuh tubuh kita nambah-menambah. Kita deka diau di nengeri lalu nirika baru semua utai ti udah nyadi tembawai.",
			"11": "<sup>11</sup> Aku deka ngasuh mensia enggau jelu nambah-menambah. Kita deka mayuh agi tubuh ari dulu menya, lalu kita deka mayuh anak. Aku deka ngasuh kita diau dia baka ke dulu menya, lalu Aku deka ngasuh kita nyadi kaya-raja agi ari ti menya. Nya baru kita deka nemu Aku endang TUHAN.",
			"12": "<sup>12</sup> Aku deka mai kita orang Israel ke nembiak Aku pulai baru lalu ngasuh kita diau di menua tu. Menua tu deka diempu kita, lalu menua tu enda agi nejuka bala anak kita keberuran.",
			"13": "<sup>13</sup> “Aku TUHAN Allah Taala nyebut: orang endang amat bisi madahka menua tu makai mensia, lalu ngerampas bala anak mit ari bansa nya empu.",
			"14": "<sup>14</sup> Tang kenyau ari diatu, menua tu enda agi makai mensia, tauka ngerampas bala anak mit kita. Aku TUHAN Allah Taala udah bejaku.",
			"15": "<sup>15</sup> Menua tu enda ibuh agi mendingka bansa bukai beduan iya, tauka meda orang enchebirka mulut ngeleseka iya. Menua tu enda agi ngerampas bala anak mit ari bansa tu empu. Aku TUHAN Allah Taala udah bejaku.”",
			"16": "<sup>16</sup> Ku TUHAN bejaku ngagai aku,",
			"17": "<sup>17</sup> “Anak mensia, lebuh orang Israel diau di menua sida empu, sida ngamahka menua nya ngena chara sida idup enggau ngereja utai. Aku ngumbai ulah sida enda tuchi, baka pengamah indu ke datai kain.",
			"18": "<sup>18</sup> Aku nejuka sida ngasaika pengeringat Aku ketegal pengawa sida ke udah bebunuhka orang di menua tu, enggau ketegal engkeramba ti udah dikena sida ngamah menua tu.",
			"19": "<sup>19</sup> Aku ngukum sida ketegal jalai sida idup, enggau ulah sida, lalu Aku mambarka sida ngagai menua bukai.",
			"20": "<sup>20</sup> Enda milih kini ke tunga sida bejalai, sida mai pemalu ngagai nama Aku ti kudus, laban orang deka nyebut, ‘Tu bala nembiak TUHAN, tang sida dipejalka ninggalka menua diri.’",
			"21": "<sup>21</sup> Utai tu ngasuh ati Aku irauka nama Aku ti kudus, laban orang Israel udah mai pemalu ngagai nama Aku di sebarang endur sida bejalai.",
			"22": "<sup>22</sup> “Nya alai, beri pesan Aku TUHAN Allah Taala ngagai orang Israel: Utai ti deka dikereja Aku nya ukai ke penguntung kita orang Israel, tang ketegal nama Aku ti kudus, ti udah kamah laban kita di semua menua ti udah digagai kita.",
			"23": "<sup>23</sup> Lebuh Aku mandangka pengudus nama Aku ti besai, nama ti udah kamah laban kita di semua menua nya, nya baru sida deka nemu Aku endang TUHAN. Aku TUHAN Allah Taala udah bejaku. Aku deka ngena kita nunjukka pengudus Aku ngagai semua bansa.",
			"24": "<sup>24</sup> Aku deka ngambi kita ari semua bansa enggau menua, lalu mai kita pulai baru ngagai menua kita empu.",
			"25": "<sup>25</sup> Aku deka mechikka ai ti beresi ngagai kita, lalu nuchi kita ari semua engkeramba, enggau ari semua utai bukai ti udah ngamahka kita.",
			"26": "<sup>26</sup> Aku deka meri kita ati ti baru, enggau runding ti baru. Aku deka muai ati kita ti kieh ti digaga ari batu, lalu meri kita ati ti ngasi.",
			"27": "<sup>27</sup> Aku deka nyimpan Roh Aku dalam kita, lalu Aku deka ngasuh kita nitihka Adat Aku, lalu bejimat ngasika semua pesan ti udah diberi Aku ngagai kita.",
			"28": "<sup>28</sup> Nya baru kita deka diau di menua ti udah diberi Aku ngagai aki ini kita. Kita deka nyadi nembiak Aku, lalu Aku deka nyadi Allah Taala kita.",
			"29": "<sup>29</sup> Aku deka ngelepaska kita ari semua utai ti ngamahka kita. Aku deka ngasuh gandum kita mansutka mayuh asil, ngambika kita enda agi kena laban lapar pungkang.",
			"30": "<sup>30</sup> Aku deka nambahka pemayuh buah ari kayu buah kita, enggau asil ari umai kita, ngambika lapar pungkang nadai agi nyadi ti tau ngemaluka kita di mua bansa bukai.",
			"31": "<sup>31</sup> Kita deka ingatka ulah kita ke jai, enggau penyalah ti udah dikereja kita, lalu kita deka kejika diri empu ketegal dosa enggau penyai kita.",
			"32": "<sup>32</sup> Israel, Aku ngasuh kita nemu, Aku ukai ngereja semua utai tu ke penguntung kita. Aku ngasuh kita ngasaika pemalu ketegal utai ti dikereja kita. Aku TUHAN Allah Taala udah bejaku.”",
			"33": "<sup>33</sup> Ku TUHAN Allah Taala bejaku, “Lebuh Aku nuchi kita ari semua dosa kita, Aku deka nejuka kita diau dalam nengeri kita baru, lalu ngelakka kita nirika baru nengeri kita ke udah nyadi tembawai.",
			"34": "<sup>34</sup> Semua orang ke udah kala bejalai mansa umai kita, bela meda umai kita nyau repa, tang Aku deka nejuka kita bumai tanah nya baru.",
			"35": "<sup>35</sup> Semua orang deka berandauka chara menua tu ti udah nyadi menua puang, udah nyadi baka Kebun Eden, enggau chara nengeri ti udah runtuh, dirumpak lalu nyadi tembawai, diatu diuan mensia, sereta bisi kuta.",
			"36": "<sup>36</sup> Nya baru semua bansa ti agi mengkang idup ngelingi kita, deka nemu Aku ti TUHAN ngaga tembawai nyadi nengeri baru, lalu nanam utai ba tanah ti nadai tumbuh utai. Aku ti TUHAN udah besemaya deka ngereja utai tu, lalu Aku endang amat deka ngereja iya.”",
			"37": "<sup>37</sup> Ku TUHAN Allah Taala bejaku, “Aku deka sekali agi ngelakka orang Israel minta tulung ari Aku, lalu Aku deka nejuka sida nambah-menambah, baka raban bedus.",
			"38": "<sup>38</sup> Nengeri ti tembawai diatu deka penuh laban mensia baka Jerusalem ti udah penuh laban jelu bedus ti diberi nyadika piring lebuh maya gawai. Nya baru kita deka nemu Aku endang TUHAN.”"
		},
		"37": {
			"1": "<sup>1</sup> Aku ngasaika kuasa TUHAN bisi enggau aku, lalu Roh Iya mai aku, lalu ngengkahka aku ba siti lebak ti penuh laban rangkah tulang.",
			"2": "<sup>2</sup> Iya lalu nguluka aku bejalai ngerenchah rangkah tulang nya, lalu aku meda mayuh amat rangkah tulang. Tulang nya rangkai amat.",
			"3": "<sup>3</sup> Ku TUHAN bejaku ngagai aku, “Anak mensia, kati tulang nya ulih idup baru?” Ku Aku nyaut, “TUHAN Allah Taala, semina Nuan aja nemu nya!”",
			"4": "<sup>4</sup> Ku TUHAN bejaku, “Benabi nuan ngagai rangkah tulang tu. Asuh rangkah tulang tu mendingka jaku TUHAN.",
			"5": "<sup>5</sup> Padahka ngagai sida, Aku TUHAN Allah Taala nyebut tu ngagai sida: Aku deka meri kita seput, lalu kita deka idup baru.",
			"6": "<sup>6</sup> Aku deka meri kita urat enggau isi, lalu malut kita ngena kulit. Aku deka meri kita seput, lalu ngasuh kita idup baru. Nya baru kita deka nemu Aku endang TUHAN.”",
			"7": "<sup>7</sup> Nya alai aku lalu benabi nitihka asuh TUHAN. Lebuh aku benung benabi, aku ninga munyi utai bekeretak, lalu rangkah tulang nya belabuh bejantil enggau pangan diri.",
			"8": "<sup>8</sup> Lebuh aku benung merening, tulang nya lalu dibalut urat enggau isi, lalu udah nya, kulit. Tang tubuh nya nadai seput.",
			"9": "<sup>9</sup> Allah Taala lalu bejaku ngagai aku, “Anak mensia, benabi nuan ngagai ribut. Padahka ngagai ribut, TUHAN Allah Taala ngasuh iya datai ari semua endur, lalu ngesuhka seput ngagai semua bangkai nya, ngambika sida idup baru.”",
			"10": "<sup>10</sup> Nya alai aku lalu benabi nitihka asuh TUHAN. Seput lalu tama ngagai semua tubuh nya. Sida idup, lalu bediri. Pemayuh tubuh sida chukup kena numbuhka siti raban soldadu ti besai.",
			"11": "<sup>11</sup> Ku Allah Taala bejaku ngagai aku, “Anak mensia, orang Israel baka tulang nya. Sida ngumbai diri rangkai, nadai pengadang agi.",
			"12": "<sup>12</sup> Nya alai benabi nuan ngagai nembiak Aku Israel, lalu padahka ngagai sida, Aku TUHAN Allah Taala deka muka kubur sida. Aku deka ngambi sida pansut, lalu mai sida pulai baru ngagai menua Israel.",
			"13": "<sup>13</sup> Lebuh Aku muka kubur alai bala nembiak Aku udah dikuburka, lalu mai sida pansut, nya baru sida deka nemu Aku endang TUHAN.",
			"14": "<sup>14</sup> Aku deka ngesuhka seput Aku ke dalam sida, ngambika sida idup baru, lalu nejuka sida diau di menua sida empu. Nya baru sida deka nemu Aku endang TUHAN. Aku udah besemaya deka ngereja utai tu, lalu Aku endang deka ngereja iya. Aku ti TUHAN udah bejaku.”",
			"15": "<sup>15</sup> Ku TUHAN bejaku ngagai aku baru,",
			"16": "<sup>16</sup> “Anak mensia, ambi siti kayu, lalu tuliska ba kayu nya leka jaku tu, ‘Perintah menua Judah.’ Udah nya ambi siti agi kayu, lalu tuliska ba kayu nya leka jaku tu, ‘Perintah menua Israel.’",
			"17": "<sup>17</sup> Udah nya pegai kayu dua iti nya betampung ujung, ngambika kayu dua iti nya nyadi baka siti kayu.",
			"18": "<sup>18</sup> Lebuh bala kita minta nuan madahka reti utai nya,",
			"19": "<sup>19</sup> padahka ngagai sida, Aku TUHAN Allah Taala, deka ngambi kayu ti ngambarka menua Israel lalu nampungka kayu nya enggau kayu ti ngambarka menua Judah, lalu Aku deka ngaga kayu dua iti nya nyadi siti, lalu megai iya.",
			"20": "<sup>20</sup> “Pegai kayu dua iti nya, lalu awakka orang meda.",
			"21": "<sup>21</sup> Udah nya padahka ngagai sida, Aku TUHAN Allah Taala deka ngambi semua nembiak Aku ari semua menua ti udah alai sida pambar, ngempuruka sida, lalu mai sida pulai baru ngagai menua sida empu.",
			"22": "<sup>22</sup> Aku deka ngempung sida nyadi siti bansa di menua tu, ba bukit ti di menua Israel. Sida deka bisi siku aja raja merintah sida, lalu sida enda agi dibagi ngagai dua bengkah bansa, tauka belah dua nyadi dua bengkah perintah.",
			"23": "<sup>23</sup> Sida enda agi ngamahka diri ngena engkeramba, tauka ngamahka diri ngena dosa. Aku deka ngelepaska sida ari semua jalai ti dikena sida bedosa, ti nyual Aku. Aku deka nuchi sida. Sida deka nyadi nembiak Aku, lalu Aku deka nyadi Allah Taala sida.",
			"24": "<sup>24</sup> Siku raja ke sebaka enggau nembiak Aku David deka nyadika raja sida. Semua sida deka begempung di baruh siku raja nya lalu sida deka, enggau ati ti tetap, ngasika Adat Aku.",
			"25": "<sup>25</sup> Sida deka diau di menua ti udah diberi Aku ngagai nembiak Aku Jakop, menua ti udah endur alai bala aki ini sida diau menya. Sida deka diau dia belama iya, lalu baka nya mega bala anak enggau peturun sida. Siku raja ke sebaka enggau nembiak Aku David deka merintah sida belama iya.",
			"26": "<sup>26</sup> Aku deka ngaga siti sempekat enggau sida kena nyamin pengelikun sida belama iya. Aku deka ngentapka sida diau dia, lalu nambahka pemayuh tubuh sida, lalu netapka Rumah Aku bediri belama iya di menua sida.",
			"27": "<sup>27</sup> Aku deka diau dia begulai enggau sida. Aku deka nyadi Allah Taala sida, lalu sida deka nyadi nembiak Aku.",
			"28": "<sup>28</sup> Lebuh Aku nirika Rumah Aku dia ba tengah-tengah sida belama iya, nya baru semua bansa deka nemu Aku ti TUHAN udah milih orang Israel nyadika nembiak Aku.”"
		},
		"38": {
			"1": "<sup>1</sup> Ku TUHAN bejaku ngagai aku,",
			"2": "<sup>2</sup> “Anak mensia, kuingka mua nuan tunga ngagai menua Gok lalu benabi ngelaban iya, orang ke nyadi tuai megai bansa Mesek enggau Tubal di menua Magok. Bejaku nuan ngelaban iya",
			"3": "<sup>3</sup> lalu padahka ngagai iya, Aku TUHAN Allah Taala ngelaban iya.",
			"4": "<sup>4</sup> Aku deka musinka iya, ngaitka ginti ba rang iya, lalu ngirit iya enggau semua bala soldadu iya ngagai endur bukai. Bala soldadu iya, enggau kuda sida, enggau orang ke bepekayan sereta nepan kuda nya mayuh bendar, lalu genap iku soldadu bela mai terabai lalu besenyataka pedang.",
			"5": "<sup>5</sup> Bala soldadu ari Persia, Etiopia, enggau ari Libia bisi enggau iya, lalu semua sida nya bisi terabai enggau selapuk kebal magang.",
			"6": "<sup>6</sup> Semua bala soldadu ari menua Gomer enggau ari Bet Togarmah di utara bisi enggau iya, lalu baka nya mega orang ari mayuh bengkah bansa ti bukai.",
			"7": "<sup>7</sup> Asuh iya empu sedia, lalu semua bala soldadu ke dipegai iya mega sedia magang.",
			"8": "<sup>8</sup> Berapa taun udah bekau nya ila, Aku deka ngasuh iya nyerang sebengkah menua ti diuan orang ke udah dibai pulai baru ari mayuh bengkah menua. Iya deka nyerang bukit ti di menua Israel, ti lama udah nadai orang nguan sereta puang, tang diatu diuan mayuh mensia enggau likun.",
			"9": "<sup>9</sup> Iya enggau bala soldadu iya, sereta enggau mayuh bengkah bansa ti setanah enggau iya, deka nyerang baka kabut, lalu ngelamun menua nya baka mua hari.”",
			"10": "<sup>10</sup> Tu utai ti disebut TUHAN Allah Taala ngagai Gok: “Lebuh maya nya ila, nuan deka berengkah berunding begagaka pelan ti jai.",
			"11": "<sup>11</sup> Nuan deka mutuska runding deka nyerang sebengkah menua ti nadai daya, endur alai orang ke diau dalam pemaik enggau pengelikun dalam nengeri ti enda bekuta, lalu nadai utai nyaga.",
			"12": "<sup>12</sup> Nuan deka ngerumpak lalu ngerampas utai ari orang ke diau dalam nengeri ti udah dirusak nyadi tembawai dulu agi ari nya. Sida udah digempuruka ari mayuh bengkah menua, lalu diatu sida bisi jelu tupi enggau reta tengkira, lalu diau ba endur alai orang ke ari mayuh bengkah bansa betemu.",
			"13": "<sup>13</sup> Orang ari Sheba enggau ari Dedan, enggau orang dagang ari nengeri ti di menua Spain deka nanya nuan, ‘Kati nuan udah ngempuruka bala soldadu nuan, lalu nyerang, ngerumpak enggau ngerampas? Kati nuan bisi ati deka ngambi pirak enggau emas, jelu tupi enggau reta tengkira, lalu nabanka semua perapasan nya?’ ”",
			"14": "<sup>14</sup> Nya alai TUHAN Allah Taala lalu ngasuh aku madahka ngagai Gok utai ti disebut Iya ngagai Gok: “Diatu, kala lebuh bala nembiak Aku Israel benung diau likun, angkat meh nuan",
			"15": "<sup>15</sup> ari menua nuan ti di utara, lalu uluka bala soldadu ti besai sereta kering, ti datai ari mayuh bengkah bansa, semua sida nepan kuda magang.",
			"16": "<sup>16</sup> Nuan deka nyerang bala nembiak Aku orang Israel baka kabut ti mangka ba menua nya. Lebuh maya nya ila, Aku deka ngasuh nuan nyerang menua Aku, kena ngayanka ngagai semua bansa sapa Aku tu, kena ngayanka pengudus Aku ngena utai ti dikereja Aku nengah nuan.",
			"17": "<sup>17</sup> Nuan tu meh orang ke udah dikenang Aku dulu kelia lebuh Aku madahka nengah bala nembiak Aku, iya nya bala nabi menua Israel, pasal Aku ti deka ngasuh siku orang nyerang menua Israel jemah ila.” TUHAN Allah Taala udah bejaku.",
			"18": "<sup>18</sup> Ku TUHAN Allah Taala bejaku, “Ba hari Gok nyerang menua Israel, Aku deka pedis ati.",
			"19": "<sup>19</sup> Ba hari nya ila, Aku deka balat ringat, lalu madahka tanah deka balat amat berenyang di menua Israel.",
			"20": "<sup>20</sup> Semua ikan enggau burung, semua jelu ti besai enggau ti mit, enggau semua mensia di dunya tu, deka getar-getar nangika Aku. Bukit deka runtuh, tingkah deka tusur, lalu semua kuta deka runtuh magang.",
			"21": "<sup>21</sup> Aku deka ngenakutka Gok ngena semua macham penusah. Aku TUHAN Allah Taala udah bejaku. Bala iya deka bepantapka pangan diri ngena pedang.",
			"22": "<sup>22</sup> Aku deka ngukum iya ngena penyakit enggau perang. Ujan ti lebat enggau ujan batu, sama enggau api sereta enggau merirang, deka ninggang iya enggau bala soldadu iya, sereta ninggang mayuh bengkah bansa ti setanah enggau iya.",
			"23": "<sup>23</sup> Nya meh jalai Aku deka ngayanka ngagai semua bansa Aku endang kering sereta kudus. Nya baru sida deka nemu Aku endang TUHAN.”"
		},
		"39": {
			"1": "<sup>1</sup> Ku TUHAN Allah Taala bejaku, “Anak mensia, benabi nuan ngelaban Gok, iya ti nyadi tuai merintah bansa Mesek enggau Tubal, lalu padahka ngagai iya Aku ngelaban iya.",
			"2": "<sup>2</sup> Aku deka nguingka iya kebukai, lalu nguluka iya ari endur ti jauh di utara, datai ke nyau datai ba bukit di menua Israel.",
			"3": "<sup>3</sup> Udah nya Aku deka malu panah iya ari jari kiba iya, sereta malu laja ari jari kanan iya.",
			"4": "<sup>4</sup> Gok enggau bala soldadu iya, enggau orang ke setanah enggau iya deka rebah lalu mati ba bukit di menua Israel, lalu Aku deka ngelakka bangkai sida nyadika pemakai semua burung enggau jelu babas.",
			"5": "<sup>5</sup> Sida deka rebah mati ba padang. Aku TUHAN Allah Taala udah bejaku.",
			"6": "<sup>6</sup> Aku deka nyelup api di menua Magok, enggau di serata tebing tasik alai orang ke diau nadai utai ngachau. Nya baru semua orang deka nemu Aku endang TUHAN.",
			"7": "<sup>7</sup> Aku deka nentuka nembiak Aku Israel nemu nama Aku ti kudus, lalu Aku enggai agi ngelakka nama Aku dipechat. Nya baru semua bansa deka nemu Aku endang TUHAN Allah Taala ke disembah orang Israel ti kudus.”",
			"8": "<sup>8</sup> Ku TUHAN Allah Taala bejaku, “Hari ti dikenang Aku tu endang tetap deka datai.",
			"9": "<sup>9</sup> Orang ke diau dalam nengeri di menua Israel deka pansut lalu ngumpul senyata ti ditinggalka munsuh, nyadika kayu api. Sida deka menyadika api ngena terabai, panah, laja, sangkuh, enggau pemalu. Semua utai nya chukup dikena sida dalam pengelama tujuh taun.",
			"10": "<sup>10</sup> Sida enda ibuh begumpulka kayu api ba sebelah umai, tauka nebang kayu dalam utan, laban sida bisi senyata ti udah ditinggalka munsuh nyadika kayu api sida. Sida deka ngerumpak lalu ngerampas utai ari orang ke udah ngerumpak sereta ngerampas utai ari sida empu.” TUHAN Allah Taala udah bejaku.",
			"11": "<sup>11</sup> Ku TUHAN bejaku, “Lebuh semua utai tu nyadi, Aku deka meri ngagai Gok siti kubur di menua Israel, ba Emperan Orang Kampar, tunga ke timur Tasik Mati. Gok enggau bala soldadu iya deka dikuburka dia, lalu emperan nya deka dikumbai ‘Emperan Bala Soldadu Gok.’",
			"12": "<sup>12</sup> Orang Israel deka nguburka semua bangkai, lalu meresi menua nya baru, dalam pengelama tujuh bulan.",
			"13": "<sup>13</sup> Semua orang di menua nya deka nulung nguburka bangkai sida, lalu orang ke nguburka bangkai sida nya deka diberi basa lebuh hari pemenang Aku. Aku TUHAN Allah Taala udah bejaku.",
			"14": "<sup>14</sup> Lebuh tujuh bulan nya udah lepas, orang ke lelaki deka dipilih bejalai nengah serata menua begiga lalu nguburka bangkai ti agi tinggal ba sebelah tanah, ngambika menua nya beresi.",
			"15": "<sup>15</sup> Lebuh sida bejalai ke atas ke baruh nengah menua nya, genap kali sida tetemuka tulang mensia, sida deka nirika kelai ngimbai tulang nya, ngambika orang ke numbak kubur ulih datai lalu nguburka iya ba Emperan Bala Soldadu Gok.",
			"16": "<sup>16</sup> (Sebuah nengeri ti semak nya dia deka diberi nama ngangkatka bala soldadu nya.) Nya meh jalai menua nya digaga nyadi beresi baru.”",
			"17": "<sup>17</sup> Ku TUHAN Allah Taala bejaku ngagai aku, “Anak mensia, kangauka semua burung enggau jelu datai ari semua endur, ngambika sida makai piring ti disediaka Aku ke sida. Pengerami makai besai nya deka disediaka ba sebelah bukit di menua Israel, alai sida deka bepakaika dagin lalu ngirup darah.",
			"18": "<sup>18</sup> Sida deka bepakaika semua bangkai soldadu, lalu ngirup darah orang ke merintah di dunya tu, ti deka dibunuh baka bedus ti lelaki tauka anak domba, tauka kambin, tauka sapi ti lelaki ti gemu.",
			"19": "<sup>19</sup> Lebuh Aku munuh orang tu baka ke munuh jelu ti deka diberi nyadika piring, sida burung enggau jelu enda tau enda makai lemak naka ti ulih diempa sida, lalu ngirup darah datai ke sida nyau mabuk.",
			"20": "<sup>20</sup> Ba mija Aku sida deka makai kuda enggau orang ke nepan kuda, enggau bala soldadu, enggau semua orang ke tau serang, naka ti ulih diempa sida. Aku TUHAN Allah Taala udah bejaku.”",
			"21": "<sup>21</sup> Ku TUHAN bejaku, “Aku deka ngasuh semua bansa meda mulia Aku, lalu ngayanka ngagai sida jalai Aku ngena kuasa Aku bejalaika pemutus penemu Aku ti lurus.",
			"22": "<sup>22</sup> Kenyau ari nya orang Israel deka nemu Aku endang TUHAN Allah Taala sida.",
			"23": "<sup>23</sup> Lalu semua bansa deka nemu orang Israel udah dibuai ngagai menua Babilon ketegal dosa ti udah dikereja sida ngelaban Aku. Aku ngelengkaka sida lalu ngelakka munsuh sida ngalahka sida, lalu munuh sida lebuh beperang.",
			"24": "<sup>24</sup> Aku udah meri sida utai ti patut ketegal sida enda tuchi, enggau ketegal penyai sida, lalu Aku ninggalka sida.”",
			"25": "<sup>25</sup> Ku TUHAN Allah Taala bejaku, “Tang diatu Aku deka kasihka peturun Jakop, orang Israel, lalu ngasuh sida nyadi kaya-raja baru. Aku deka nyaga nama Aku ti kudus.",
			"26": "<sup>26</sup> Lebuh sida diau likun baru di menua sida empu, lalu enda agi diemba orang, nya baru sida deka badu agi ingatka chara sida udah dipechat ketegal sida udah nipu Aku.",
			"27": "<sup>27</sup> Kena Aku mandangka Diri endang kudus ngagai mayuh bengkah bansa, Aku deka mai bala nembiak Aku pulai baru ari semua menua munsuh sida.",
			"28": "<sup>28</sup> Nya baru bala nembiak Aku deka nemu Aku endang TUHAN Allah Taala sida. Sida deka nemu nya laban Aku udah ngasuh sida kena tangkap, lalu diatu Aku ngempuruka sida lalu mai sida pulai baru ngagai menua sida empu. Siku pen nadai meh sida deka ditinggalka.",
			"29": "<sup>29</sup> Aku deka nuang Roh Aku atas orang Israel, lalu enda agi ngelengkaka sida. Aku TUHAN Allah Taala udah bejaku.”"
		},
		"40": {
			"1": "<sup>1</sup> Kena sepuluh hari bulan satu dalam taun ti kedua puluh lima kami udah dibuai ngagai menua Babilon, keempat belas taun nengeri Jerusalem udah alah, aku ngasaika kuasa TUHAN bisi enggau aku,",
			"2": "<sup>2</sup> lalu dalam siti genera Iya mai aku ngagai menua Israel, lalu ngengkahka aku ba sigi bukit ti tinggi amat, ti bisi utai ti baka gamal nengeri tunga ke mua aku.",
			"3": "<sup>3</sup> Allah Taala lalu mai aku mansang semak agi, lalu aku tepedaka siku orang ke beperenching baka temaga. Iya megai siti tali penyukat ti digaga ari linin, enggau siti batang penyukat, lalu iya bediri ngimbai siti pintu ti besai.",
			"4": "<sup>4</sup> Ku orang nya bejaku ngagai aku, “Anak mensia, peda, dinga lalu peratika semua utai ti deka diayanka Aku ngagai nuan, laban nuan udah dibai kitu ngambika Aku ulih ngayanka utai nya ngagai nuan. Padahka ngagai orang Israel semua utai ti dipeda nuan.”",
			"5": "<sup>5</sup> Utai ti dipeda aku nya Rumah Sembiang, ti dikelingi siti kuta. Orang nya ngambi batang penyukat iya. Pemanjai penyukat nya 3 meter, lalu iya nyukat kuta nya. Peninggi kuta nya 3 meter, lalu penebal iya 3 meter.",
			"6": "<sup>6</sup> Udah nya iya lalu mansang ngagai pintu besai ti nunga ke timur. Iya niki tangga, lalu ba pala tangga nya iya lalu nyukat penama nya. Pemanjai iya 3 meter.",
			"7": "<sup>7</sup> Ngilah penama nya bisi siti tempuan, ti bisi tiga iti bilik jejaga ba tisi sepiak-sepiak. Tiap iti bilik nya besegi empat, 3 meter ba tisi siti-siti, lalu penebal dinding entara bilik nya 2.5 meter. Ngilah bilik jejaga nya bisi siti tempuan ti panjai 3 meter, ti nuju ngagai bilik penama ti ngadap ngagai Rumah Sembiang.",
			"8": "<sup>8</sup> Iya nyukat bilik nya lalu nemu bilik nya panjai 4 meter. Bilik nya nyadika ujung pintu besai ti pemadu semak ari Rumah Sembiang, lalu dinding ba ujung ti jauh nya 1 meter penebal. (",
			"10": "<sup>10</sup> Bilik jejaga ti ba tisi tempuan nya sama sebaka pemesai, lalu dinding entara sida nya sebaka penebal.)",
			"11": "<sup>11</sup> Udah nya orang nya lalu nyukat buka tempuan ba pintu besai nya. Buka iya enam meter setengah, lalu buka pintu penama nya lima meter.",
			"12": "<sup>12</sup> Di mua siti-siti bilik jejaga nya bisi siti dinding ti baruh. Peninggi dinding nya setengah meter, lalu penebal iya mega setengah meter. (Semua bilik nya tiga meter besegi.)",
			"13": "<sup>13</sup> Udah nya iya nyukat penyauh ari dinding belakang ke bilik siti ngagai dinding belakang ke bilik ti di seberai tempuan nya, lalu penyauh iya 12.5 meter.",
			"14": "<sup>14</sup> Bilik ti ba ujung ti jauh nya nuju ngagai siti tengah laman. Iya nyukat bilik nya lalu nemu buka iya 10 meter.",
			"15": "<sup>15</sup> Semua pemanjai pintu besai nya, kenyau ari luar pintu kuta terus ngagai tisi bilik ti ngadap ngagai Rumah Sembiang, nya 25 meter.",
			"16": "<sup>16</sup> Ba dinding ti ngadap ke luar, enggau dinding ti nyeraraka bilik siti-siti, bisi lubang penyenguk ti mit. Ba dinding ti ari dalam, ti ngadap ngagai tempuan, bisi ukir gambar kayu engkerema.",
			"17": "<sup>17</sup> Orang nya mai aku nengah pintu besai nya ngagai tengah laman ti di luar. Ba dinding ti ari luar, bisi tiga puluh iti bilik, lalu di mua semua bilik nya bisi siti endur ti dianchauka enggau batu,",
			"18": "<sup>18</sup> ti ngelingi tengah laman ti di luar nya. Tengah laman ti di luar tu baruh agi ari tengah laman ti di dalam.",
			"19": "<sup>19</sup> Ba endur ti tinggi agi bisi digagaka siti pintu besai, ti nuju ngagai tengah laman ti di dalam. Orang nya nyukat penyauh pintu besai dua iti nya ari pangan diri, lalu penyauh iya 50 meter.",
			"20": "<sup>20</sup> Udah nya orang nya lalu nyukat pintu besai ti ba rusuk utara, ti nuju ngagai tengah laman ti di luar.",
			"21": "<sup>21</sup> Bilik jejaga ti tiga buah ari sepiak-sepiak tempuan nya, dinding ba entara bilik nya, enggau bilik penama, sama sebaka pemesai enggau bilik ti ba pintu besai ti muak ke timur. Pemanjai pintu besai nya 25 meter, lalu buka iya 12.5 meter.",
			"22": "<sup>22</sup> Bilik penama, jenila, enggau gambar kayu engkerema ti diukir, endang sebaka magang enggau sida ke ba pintu ti muak ke timur. Ba endur tu, tujuh iti tangkal tangga nuju ke atas ngagai pintu tu, lalu bilik penama nya ba ujung ti nunga ngagai tengah laman.",
			"23": "<sup>23</sup> Betunga enggau pintu besai ti muak ke utara, di seberai tengah laman nya, bisi siti agi pintu besai ti nuju ngagai tengah laman ti di dalam, sebaka enggau iya ti ba tisi muak ke timur. Orang nya nyukat penyauh entara pintu besai dua iti tu, lalu penyauh iya 50 meter.",
			"24": "<sup>24</sup> Udah nya orang nya lalu mai aku ngagai tisi selatan. Dia aku lalu tepedaka siti agi pintu besai. Iya nyukat dinding pintu besai nya ari dalam, enggau bilik penama, lalu semua sukat nya sebaka enggau sida ti bukai.",
			"25": "<sup>25</sup> Bilik ditu bisi mega jenila, baka ke ba bilik bukai. Pemanjai pintu besai tu 25 meter, lalu buka iya 12.5 meter.",
			"26": "<sup>26</sup> Tangga ti nuju ngagai pintu besai nya bisi tujuh iti tangkal, lalu penama ngagai pintu besai nya mega ba ujung ti nunga ngagai tengah laman. Dinding ti nunga ngagai tempuan diukir enggau gambar kayu engkerema.",
			"27": "<sup>27</sup> Ba endur nya mega bisi pintu besai ti nuju ngagai tengah laman ti di dalam. Orang nya nyukat penyauh ngagai pintu besai ti kedua nya, lalu penyauh iya 50 meter.",
			"28": "<sup>28</sup> Orang nya mai aku nengah pintu besai ti muak ke selatan ngagai tengah laman ti di dalam, lalu pemesai pintu besai nya sebaka enggau pemesai pintu besai ti ba dinding ti di luar.",
			"29": "<sup>29</sup> Bilik jejaga ke pintu besai tu, bilik penama, lalu dinding iya ari dalam endang sama sebaka pemesai enggau sida ke ba pintu besai ti bukai. Jenila pen bisi mega ba semua bilik ke pintu besai tu. Semua pemanjai pintu besai tu 25 meter, lalu buka iya 12.5 meter.",
			"31": "<sup>31</sup> Bilik penama ke pintu besai tu nunga ngagai tengah laman siti, lalu gambar kayu engkerema bisi diukirka ba dinding tempuan nya. Tangga ti nuju ngagai pintu besai nya bisi lapan iti tangkal.",
			"32": "<sup>32</sup> Orang nya mai aku nengah pintu besai ti muak ke timur, ngagai tengah laman ti di dalam. Iya nyukat pintu besai nya, lalu pemesai iya sama enggau pemesai pintu besai ti bukai.",
			"33": "<sup>33</sup> Bilik jejaga ke pintu besai tu, bilik penama, enggau dinding iya ke di dalam endang sebaka pemesai enggau sida ke ba pintu besai ti bukai. Jenila bisi magang ba bilik nya, enggau ba bilik penama. Semua pemanjai pintu besai tu 25 meter, lalu buka iya 12.5 meter.",
			"34": "<sup>34</sup> Bilik penama nunga ngagai tengah laman ti di luar. Gambar kayu engkerema bisi diukirka ba sepemanjai dinding tempuan nya. Lapan iti tangkal tangga nuju ke atas ngagai pintu besai tu.",
			"35": "<sup>35</sup> Udah nya orang nya lalu mai aku ngagai pintu besai utara. Iya nyukat pintu besai nya, lalu pemesai pintu besai nya sama sebaka enggau pintu besai ti bukai.",
			"36": "<sup>36</sup> Baka pintu besai ti bukai, iya mega bisi bilik jejaga, dinding ari dalam ti diukir, siti bilik penama, enggau jenila ba semua dinding iya. Semua pemanjai iya 25 meter, lalu buka iya 12.5 meter.",
			"37": "<sup>37</sup> Bilik penama nya nunga ngagai tengah laman ti di luar. Gambar kayu engkerema bisi diukirka ba sepemanjai dinding tempuan nya. Tangga ti ari baruh ti nuju ngagai pintu besai nya bisi lapan iti tangkal.",
			"38": "<sup>38</sup> Ba tengah laman ti di luar bisi siti bilik ti nungking ba pintu besai ti di dalam, ba tisi utara. Bilik tungking nya tebuka ngagai bilik penama ti ngadap ngagai tengah laman nya. Tengah laman nya meh endur alai sida masu jelu ti udah disayat, ti deka ditunu segala nyadika piring.",
			"39": "<sup>39</sup> Dalam bilik penama nya bisi empat iti mija, dua iti ba tisi siti-siti. Mija nya meh endur alai sida nyayat jelu ti deka diberi nyadika piring, nemuka jelu nya ditunu segala tauka diberi nyadika piring pengampun dosa, tauka nyadika piring kena bebayar.",
			"40": "<sup>40</sup> Ari luar bilik nya bisi empat iti mija ti sebaka gaya, dua iti ba sepiak-sepiak penama ngagai pintu utara.",
			"41": "<sup>41</sup> Nya alai semua mija nya lapan iti. Mija nya endur alai nyayat jelu ti deka dienjuk nyadika piring: empat iti dalam bilik, lalu empat iti di luar ba tengah laman.",
			"42": "<sup>42</sup> Mija empat iti ti dalam bilik tungking, ti dikena nyendiaka piring ti deka ditunu segala, digaga ari batu ti udah dipansap. Peninggi mija nya 50 sentimeter, lalu puchuk mija nya 75 sentimeter besegi. Semua perengka ti dikena munuh jelu ti diberi nyadika piring, endang diengkah ba mija tu magang.",
			"43": "<sup>43</sup> Ibal dinding bisi digaga ngelingi tisi mija nya. Buka ibal dinding nya 75 milimeter. Semua dagin ti deka diberi nyadika piring, enda tau enda diengkahka ba mija nya.",
			"44": "<sup>44</sup> Udah nya iya mai aku ngagai tengah laman ti di dalam. Dia bisi dua iti bilik. Sebuah bilik nya ngimbai pintu besai utara, lalu tebuka ngagai tengah laman ti di dalam muak ari selatan, lalu siti bilik nya nunga ke utara ngimbai pintu besai selatan.",
			"45": "<sup>45</sup> Orang nya madahka ngagai aku, bilik ti nunga ke selatan nya enggi bala imam ke bekereja dalam Rumah Sembiang,",
			"46": "<sup>46</sup> lalu bilik ti nunga ke utara nya enggi bala imam ke bekereja ba alta. Semua imam endang datai ari peturun Sadok magang. Semina sida nya aja ari raban bansa Lewi ke dikemendarka datai ngagai TUHAN lalu bekereja ke Iya.",
			"47": "<sup>47</sup> Orang nya nyukat tengah laman ti di dalam, lalu pemesai iya 50 meter besegi. Rumah Sembiang bediri ba tisi barat, lalu di mua Rumah Sembiang nya bisi siti alta.",
			"48": "<sup>48</sup> Udah nya iya mai aku nengah bilik mua pintu Rumah Sembiang. Iya nyukat jalai penama nya. Pemanjai iya 2.5 meter, buka iya 7 meter, lalu penebal dinding iya 1.5 meter ba sepiak-sepiak.",
			"49": "<sup>49</sup> Tangga bisi digaga nuju ngagai bilik penama nya. Buka bilik penama nya 10 meter, lalu pemanjai iya 6 meter. Ba endur nya bisi dua iti tiang ti besai, siti-siti ba tisi penama nya."
		},
		"41": {
			"1": "<sup>1</sup> Udah nya orang nya mai aku ngagai bilik tengah, iya nya Endur ti Kudus. Iya nyukat tempuan ti nuju ngagai endur nya. Pemanjai tempuan nya 3 meter",
			"2": "<sup>2</sup> lalu buka iya lima meter. Penebal dinding nya dua meter setengah ari sepiak-sepiak. Iya nyukat bilik nya: pemanjai bilik nya dua puluh meter, lalu buka iya sepuluh meter.",
			"3": "<sup>3</sup> Udah nya iya lalu tama ngagai bilik ti di dalam bendar. Iya nyukat tempuan ti nuju ngagai bilik nya. Pemanjai iya satu meter, lalu buka iya tiga meter, dikelingi dinding ti tiga setengah meter penebal.",
			"4": "<sup>4</sup> Iya nyukat bilik nya. Bilik nya sepuluh meter besegi. Bilik nya ngilah bilik tengah. Udah nya iya madahka ngagai aku, “Tu Endur ti Pemadu Kudus.”",
			"5": "<sup>5</sup> Orang nya nyukat penebal dinding ti di dalam ke Rumah Sembiang. Penebal iya tiga meter. Nungking ba dinding ngelingi Rumah Sembiang nya mayuh bilik ti mit, buka dua meter.",
			"6": "<sup>6</sup> Bilik tu beringkat tiga, tiga puluh iti bilik ba siti-siti ringkat. Dinding luar Rumah Sembiang ba siti-siti ringkat mipau agi ari dinding ba ringkat ti di baruh, ngambika bilik nya ulih duduk ba atas dinding Rumah Sembiang nya, lalu enda ibuh dibantilka ngagai dinding nya.",
			"7": "<sup>7</sup> Nya alai, dipeda ari luar, dinding Rumah Sembiang nya baka ke sama penebal ari baruh ke atas. Ngempit ngagai dinding Rumah Sembiang, ari luar, bisi digagaka dua iti tangga ti besai buka, ngambika bisi dikena bejalai ari ringkat ti di baruh ngagai ringkat tengah, enggau ngagai ringkat atas.",
			"8": "<sup>8</sup> Penebal dinding luar ke tiap-tiap iti bilik nya dua meter setengah. Genap iti bilik ti ba tisi utara, enggau tisi selatan Rumah Sembiang, bisi siti pintu penama. Aku bisi meda siti teres, buka dua meter setengah, ngelingi Rumah Sembiang. Teres nya tiga meter ari atas tanah, tang sama peninggi enggau penuduk bilik ti ba dinding Rumah Sembiang. Ba entara teres nya enggau rumah ti dikena bala imam, bisi siti endur ti lapang, buka sepuluh meter, ngelingi Rumah Sembiang.",
			"12": "<sup>12</sup> Ba ujung endur ti lapang nya, muak ari tisi barat Rumah Sembiang, bisi siti rumah ti panjai empat puluh lima meter enggau buka tiga puluh lima meter. Penebal dinding iya dua meter setengah.",
			"13": "<sup>13</sup> Orang nya lalu nyukat Rumah Sembiang nya ari luar. Pemanjai iya 50 meter. Lalu buka tengah laman enggau Rumah Sembiang nya 50 meter.",
			"14": "<sup>14</sup> Pemesai buka netak mua Rumah Sembiang nya, nyengkaum tengah laman ti ba sepiak-sepiak Rumah Sembiang nya, mega 50 meter.",
			"15": "<sup>15</sup> Iya nyukat pemanjai rumah nya nuju ke barat, nyengkaum tempuan ari sepiak-sepiak rumah nya, lalu pemanjai iya 50 meter. Bilik penama ngagai Rumah Sembiang, Endur ti Kudus, enggau Endur ti Pemadu Kudus",
			"16": "<sup>16</sup> semua di lapis ngena kayu kenyau ari geladak nyentuk ngagai jenila. Jenila nya ulih ditutup.",
			"17": "<sup>17</sup> Dinding Rumah Sembiang muak ari dalam, kenyau ari baruh nyentuk ngagai ari atas pintu, abis diukir magang",
			"18": "<sup>18</sup> ngena gambar kayu engkerema enggau gambar bala melikat cherub ti besayap, ti betunda-udi, meling bilik nya. Genap iku melikat cherub nya bisi dua iti mua:",
			"19": "<sup>19</sup> mua mensia ti nguing tunga ngagai sekayu engkerema ti ba tisi sepiak, enggau mua singa ti nguing tunga ngagai sekayu engkerema ba tisi sepiak. Nya meh gaya utai nya ngelingi bilik nya,",
			"20": "<sup>20</sup> kenyau ari geladak nyentuk ngagai endur ba ari atas pintu.",
			"21": "<sup>21</sup> Tiang ke Endur ti Kudus besegi empat. Di mua penama ngagai Endur ti Pemadu Kudus bisi siti utai ti baka",
			"22": "<sup>22</sup> alta ti digaga ari kayu. Peninggi iya 1.5 meter lalu buka iya 1 meter. Tiang sukut iya, penuduk enggau tisi iya digaga ari kayu magang. Ku orang nya madahka ngagai aku, “Tu mija ti di mua TUHAN.”",
			"23": "<sup>23</sup> Ba ujung tempuan nya ti nuju ngagai Endur ti Kudus bisi siti pintu. Lalu pintu pen bisi mega ba ujung tempuan ti nuju ngagai Endur ti Pemadu Kudus.",
			"24": "<sup>24</sup> Tiap tiap pintu nya dua iti berimbai, lalu tebuka ba tengah-tengah.",
			"25": "<sup>25</sup> Gambar kayu engkerema enggau melikat cherub ti besayap bisi diukirka ba pintu ti nuju ngagai Endur ti Kudus, baka ke ba dinding. Luar pintu ngagai bilik penama dilapis enggau kayu.",
			"26": "<sup>26</sup> Ba tisi bilik tu bisi jenila, lalu dinding bilik tu dilagu ngena ukir gambar kayu engkerema."
		},
		"42": {
			"1": "<sup>1</sup> Udah nya orang nya lalu mai aku ngagai tengah laman ti di luar, lalu nguluka aku ngagai sebuah rumah ti ba tisi utara Rumah Sembiang, enda jauh ari rumah ti ba ujung barat Rumah Sembiang nya.",
			"2": "<sup>2</sup> Rumah nya panjai 50 meter, lalu buka iya 25 meter.",
			"3": "<sup>3</sup> Tisi sepiak nunga ngagai endur siti ti lapang, ti buka 10 meter, ti ngimbai Rumah Sembiang, lalu tisi sepiak nunga ngagai siti jalai ti ba tengah laman ti di luar. Rumah nya tiga ringkat, iya ke di atas disuika jauh mimit ari ringkat ti di baruh.",
			"4": "<sup>4</sup> Ba tisi utara rumah nya bisi siti tempuan. Buka iya 5 meter, lalu pemanjai iya 50 meter, lalu bisi penama ba tisi nya.",
			"5": "<sup>5</sup> Bilik ti ba ringkat atas rumah nya, sempit agi ari bilik ti ba ringkat tengah enggau ringkat ti di baruh, laban bilik nya udah disuika jauh agi.",
			"6": "<sup>6</sup> Semua bilik ti ba ringkat tiga iti nya digaga ba atas teres, lalu enda didudukka ba atas tiang baka rumah ti bukai ba tengah laman nya.",
			"7": "<sup>7</sup> Ba ringkat baruh, 25 meter dinding luar rumah nya endang dinding aja, setengah ari semua pemanjai dinding nya, lalu dalam setengah ti nangkanka nya, ti panjai 25 meter, mayuh bilik. Ba ringkat ti di atas bendar, semua ringkat nya penuh laban bilik.",
			"9": "<sup>9</sup> Ari baruh bilik nya, ba ujung rumah nya ti ngadap ke timur, ba endur alai dinding tengah laman nya berengkah, bisi siti penama ngagai tengah laman ti di luar. Ba tisi selatan Rumah Sembiang, bisi sebuah rumah ti sebaka gaya enggau rumah nya, ti enda jauh ari rumah ti tunga ke barat Rumah Sembiang.",
			"11": "<sup>11</sup> Di mua rintai bilik nya bisi siti tempuan, baka ke ba tisi utara. Pemesai tempuan nya sebaka gaya enggau tempuan di tisi utara.",
			"12": "<sup>12</sup> Ari baruh bilik ti ba tisi selatan, bisi siti bilik, ba ujung timur alai dinding nya berengkah.",
			"13": "<sup>13</sup> Ku orang nya bejaku enggau aku, “Rumah dua buah tu kudus. Nya meh endur alai sida imam tama betemu enggau TUHAN, makai piring ti pemadu kudus. Laban bilik nya kudus, imam deka nyimpan piring ti pemadu kudus dia, iya nya, piring tepung, enggau piring ti diberi kena muai dosa, tauka kena bebayar.",
			"14": "<sup>14</sup> Lebuh sida imam udah tama ngagai Rumah Sembiang, lalu deka bejalai ngagai tengah laman, sida enda tau enda ninggalka, dalam bilik nya, gari ti kudus ti dikena sida lebuh sida gawa ke TUHAN. Sida enda tau enda ngerasukka gari bukai sebedau sida pansut ngagai endur alai orang mayuh begempuru.”",
			"15": "<sup>15</sup> Lebuh orang nya udah tembu nyukat Rumah Sembiang nya muak ari dalam, iya lalu mai aku pansut nengah pintu timur, lalu udah nya nyukat endur ti muak ari luar.",
			"16": "<sup>16</sup> Iya mai batang penyukat lalu nyukat tisi timur, lalu pemanjai iya 250 meter.",
			"17": "<sup>17</sup> Udah nya iya nyukat tisi utara, tisi selatan, enggau tisi barat. Pemanjai sida sama 250 meter magang.",
			"20": "<sup>20</sup> Kandang endur alai Rumah Sembiang nya besegi empat, lalu dikelingi enggau dinding. Pemanjai dinding ba tisi sepiak-sepiak nya 250 meter. Dinding nya nyeraraka utai ti kudus ari utai ti enda kudus."
		},
		"43": {
			"1": "<sup>1</sup> Orang nya mai aku ngagai pintu ti adap ke timur,",
			"2": "<sup>2</sup> lalu dia aku tepedaka penampak mulia Allah Taala ke disembah orang Israel datai ari timur. Nyawa Allah Taala munyi segum pangka gelumbang, lalu tanah beperenching laban penampak mulia Iya.",
			"3": "<sup>3</sup> Genera nya sebaka enggau genera ti udah dipeda aku lebuh Allah Taala datai ngerusak Jerusalem, enggau genera ti dipeda aku ba tebing Sungai Kebar. Udah nya aku lalu nyungkurka diri ke tanah.",
			"4": "<sup>4</sup> Penampak ti beperenching nya bejalai nengah pintu timur, lalu tama ngagai Rumah Sembiang.",
			"5": "<sup>5</sup> Roh TUHAN ngangkatka aku lalu mai aku ngagai tengah laman ti di dalam, lalu aku meda Rumah Sembiang nya penuh laban mulia TUHAN.",
			"6": "<sup>6</sup> Orang nya bediri ngimbai aku dia, lalu aku ninga TUHAN bejaku ngagai aku ari dalam Rumah Sembiang nya.",
			"7": "<sup>7</sup> “Anak mensia, tu endur alai kerusi diraja Aku. Aku deka diau ditu begulai enggau orang Israel, lalu merintah sida belama iya. Orang Israel enggau raja sida deka badu agi ngamahka nama Aku ti kudus enggau pengawa besembahka petara bukai, tauka nguburka bangkai raja sida ke mati.",
			"8": "<sup>8</sup> Sida raja ngaga semetung enggau tiang pintu ke istana sida ngimbai semetung enggau tiang pintu Rumah Aku, datai ke semina dinding aja nyeraraka sida ari Aku. Sida udah ngereja penyai lalu ngamahka nama Aku ti kudus. Nya alai, Aku ringat lalu ngerusak sida.",
			"9": "<sup>9</sup> Diatu sida enda agi tau nyembah petara bukai, lalu badu agi mindahka bangkai raja sida. Enti sida enda agi ngereja utai nya, nya baru Aku deka diau enggau sida belama iya.",
			"10": "<sup>10</sup> Lalu ku TUHAN nampung jaku Iya, “Anak mensia, padahka ngagai orang Israel pasal Rumah Sembiang nya, lalu asuh sida beratika pelan Rumah nya, ngambika sida nemu malu ke penyai diri.",
			"11": "<sup>11</sup> Udah nya, enti sida nemu maluka utai ti udah dikereja sida, padahka pelan Rumah Sembiang nya ngagai sida: tukuh iya, pintu ti ditengah tama-pansut, gaya iya, jalai semua utai diatur dalam Rumah Sembiang nya, enggau semua adat ti dikena dalam Rumah Sembiang nya. Tuliska semua utai nya ke sida ngambika sida ulih meda chara semua utai dia diatur, lalu ulih bejalaika semua atur nya.",
			"12": "<sup>12</sup> Tu adat Rumah Sembiang: Semua kandang ti ngelingi Rumah Sembiang ba tuchung bukit nya, tuchi sereta kudus magang.”",
			"13": "<sup>13</sup> Baka tu ku gaya alta ti disukat ngena penyukat ti dikena nyukat Rumah Sembiang. Ngelingi penuduk alta nya bisi siti parit. Penalam parit nya 50 sentimeter lalu buka iya 50 sentimeter, lalu lilit tisi parit nya ari luar 25 sentimeter peninggi.",
			"14": "<sup>14</sup> Peninggi ringkat ti pemadu baruh nya 1 meter. Ringkat ti kedua berengkah 50 sentimeter ngejang ari tisi ringkat ti keterubah, ngeliling alta nya, lalu peninggi iya 2 meter. Ringkat ti ketiga mega berengkah 50 sentimeter ngejang ari tisi ringkat ti kedua, ngeliling alta nya.",
			"15": "<sup>15</sup> Ringkat ti ketiga tu endur alai nunu piring. Peninggi iya mega 2 meter. Tanduk ba empat iti sukut alta nya tinggi agi ari puchuk alta nya empu.",
			"16": "<sup>16</sup> Geladak alta nya besegi empat, 6 meter pemanjai ba tisi sepiak-sepiak.",
			"17": "<sup>17</sup> Ringkat ti kedua mega besegi empat, 7 meter pemanjai ba tisi sepiak-sepiak, lalu bisi lilit ti tinggi 25 sentimeter ba tisi luar ke ringkat nya. (Buka parit iya 50 sentimeter.) Tangga kena niki ngagai alta nya ba tisi ti muak ke timur.",
			"18": "<sup>18</sup> Ku TUHAN Allah Taala bejaku enggau aku, “Anak mensia, pendingka utai ti dipadahka Aku ngagai nuan. Lebuh alta nya digaga, nuan enda tau enda nunu piring ba iya lalu mechik iya ngena darah jelu ti diberi nyadika piring.",
			"19": "<sup>19</sup> Semina imam ari raban bansa Lewi, ke datai ari peturun Sadok aja tau tama ngagai endur Aku lalu gawa ke Aku. Aku TUHAN Allah Taala ngasuh utai tu dikereja baka tu. Nuan deka meri ngagai sida siku sapi ti lelaki ti agi biak nyadika piring pengampun dosa.",
			"20": "<sup>20</sup> Nuan enda tau enda ngambi sekeda darah jelu nya, lalu malitka iya ngagai tanduk sukut alta nya, ba sukut ringkat ti kedua, enggau ngelingi semua tisi iya. Nya meh jalai nuan nuchi lalu nyeraraka alta nya.",
			"21": "<sup>21</sup> Nuan enda tau enda ngambi sapi ti lelaki ti diberi nyadika piring pengampun dosa, lalu nunu iya ba endur ti udah diletak ari luar kandang Rumah Sembiang.",
			"22": "<sup>22</sup> Hari siti nuan enda tau enda ngambi siku kambin ti lelaki, ti nadai penimpang, lalu meri iya nyadika piring pengampun dosa. Tuchi alta nya ngena darah kambin nya, baka nuan ke nuchi iya ngena sapi ti lelaki nya.",
			"23": "<sup>23</sup> Lebuh nuan udah tembu ngereja utai nya, ambi siku sapi ti lelaki ti agi biak, enggau siku bedus ti lelaki ti agi biak, ti sama nadai penimpang,",
			"24": "<sup>24</sup> lalu bai jelu dua iku nya ngagai Aku. Sida imam deka ngerabuka garam ba jelu dua iku nya, lalu nunu jelu nya nyadika piring.",
			"25": "<sup>25</sup> Tiap hari, dalam kandang tujuh hari, nuan enda tau enda meri siku kambin, siku sapi ti lelaki, enggau siku bedus ti lelaki nyadika piring pengampun dosa. Semua jelu nya enda tau enda jelu ti nadai penimpang magang.",
			"26": "<sup>26</sup> Dalam kandang tujuh hari bala imam enda tau enda nyeraraka alta nya, lalu nyendiaka iya dikena.",
			"27": "<sup>27</sup> Lepas seminggu nya, bala imam enda tau enda belabuh meri ba alta nya piring tunu, enggau piring pemaik ke orang mayuh. Nya baru Aku deka gaga ati ke semua kita. Aku TUHAN Allah Taala, udah bejaku.”"
		},
		"44": {
			"1": "<sup>1</sup> Orang nya lalu nguluka aku ngagai pintu luar ti ba tisi timur kandang Rumah Sembiang. Pintu nya ditutup,",
			"2": "<sup>2</sup> lalu ku TUHAN bejaku ngagai aku, “Pintu tu deka mengkang ditutup, lalu enda tau dibuka. Nadai mensia tau tama nengah pintu tu, laban Aku TUHAN Allah Taala ke disembah orang Israel, udah tama nengah pintu tu. Nya alai pintu tu deka mengkang ditutup.",
			"3": "<sup>3</sup> Semina raja aja tau tama kia lalu makai pemakai ti kudus, di mua Aku. Iya enda tau enda tama enggau pansut ari pintu besai nengah bilik penama ti ba ujung ti muak ari dalam.”",
			"4": "<sup>4</sup> Udah nya orang nya mai aku nengah pintu utara ngagai mua Rumah Sembiang. Aku malik lalu tepedaka Rumah Sembiang penuh laban mulia TUHAN. Aku lalu nyungkurka diri ke tanah.",
			"5": "<sup>5</sup> TUHAN lalu bejaku ngagai aku, “Anak mensia, peratika semua utai ti dipeda enggau didinga nuan. Aku deka madahka ngagai nuan atur enggau adat ke Rumah Sembiang. Peratika enggau manah sapa ti tau tama-pansut ari Rumah Sembiang, lalu sapa ti enda tau.",
			"6": "<sup>6</sup> “Padahka ngagai orang Israel ke selalu deka angkat ngelaban, Aku TUHAN Allah Taala enggai agi meda utai ti jai ti dikereja sida.",
			"7": "<sup>7</sup> Sida udah ngamahka Rumah Aku laban sida udah nejuka orang ari bansa bukai ti enda ditutus, orang ke enda ngasika Aku, tama ngagai Rumah Aku lebuh lemak enggau darah ari piring benung diberi ngagai Aku. Nya alai bala nembiak Aku udah ngelanggar sempekat Aku ngena semua utai ti jai ti udah dikereja sida.",
			"8": "<sup>8</sup> Sida enda ngereja pengawa ti kudus dalam Rumah Aku, tang udah ngasuh orang bansa bukai ngereja pengawa nya.",
			"9": "<sup>9</sup> “Aku TUHAN Allah Taala madahka, nadai orang kampar ti enda ditutus, nadai orang ke enda ngasika Aku, tau tama ngagai Rumah Aku. Orang ari menua bukai ti diau begulai enggau orang Israel, pen enda mega tau.”",
			"10": "<sup>10</sup> Ku TUHAN bejaku ngagai aku, “Aku deka ngukum orang Lewi ti udah enggau orang Israel ti bukai ninggalka Aku lalu nyembah engkeramba.",
			"11": "<sup>11</sup> Sida tau gawa ke Aku dalam Rumah Sembiang nyaga pintu, enggau ngereja pengawa dalam Rumah Aku. Sida tau munuh jelu ti diberi orang mayuh nyadika piring tunu, enggau nyadika piring, lalu sida enda tau enda gawa bekereja ke orang mayuh.",
			"12": "<sup>12</sup> Tang laban sida ngereja pengawa besembahka engkeramba ngarika orang Israel, lalu nguluka orang Israel bedosa, Aku TUHAN Allah Taala besumpah, sida enda tau enda diukum.",
			"13": "<sup>13</sup> Sida enda tau gawa ke Aku nyadi imam, tauka datai semak ngagai sebarang utai ti kudus, tauka tama ngagai Endur ti Pemadu Kudus. Tu meh ukum ketegal utai ti jai ti udah dikereja sida.",
			"14": "<sup>14</sup> Aku diatu meri ngagai sida pengawa ti kasar ti enda tau enda dikereja dalam Rumah Sembiang.”",
			"15": "<sup>15</sup> Ku TUHAN Allah Taala bejaku, “Sida imam ari raban bansa Lewi, ke datai ari peturun Sadok, mengkang gawa ke Aku enggau ati ti tetap dalam Rumah Sembiang, lebuh semua orang Israel ti bukai udah ninggalka Aku. Nya alai diatu, sida nya meh orang ke gawa ke Aku lalu datai di mua Aku, meri lemak enggau darah ari piring, ngagai Aku.",
			"16": "<sup>16</sup> Semina sida aja tau tama ngagai Rumah Aku, gawa ba alta Aku, lalu nguluka orang besembiang dalam Rumah Aku.",
			"17": "<sup>17</sup> Lebuh sida tama pintu besai ngagai tengah laman ti di dalam Rumah Sembiang, sida enda tau enda ngerasukka pekayan ti digaga ari kain linin. Sida enda tau ngena utai ti digaga ari bulu bedus lebuh sida gawa dalam tengah laman ti di dalam, tauka dalam Rumah Sembiang.",
			"18": "<sup>18</sup> Ngambika sida enda peluh, sida enda tau enda ngena labung ti digaga ari kain linin, enggau tanchut panjai ti digaga ari kain linin, tang sida enda tau ngena belulang.",
			"19": "<sup>19</sup> Sebedau sida mansang ngagai tengah laman ti di luar, alai orang mayuh ke begempuru, sida enda tau enda dulu muka gari ti dikena sida bekereja dalam Rumah Sembiang, lalu ninggalka gari nya dalam bilik ti kudus. Sida enda tau enda ngerasukka gari bukai, ngambika gari ti kudus nya enda ngemediska orang mayuh.",
			"20": "<sup>20</sup> “Sida imam enda tau ngukur pala sida, tauka nejuka buk sida panjai. Sida semina tau nguntin buk sida penumbas iya pemanjai.",
			"21": "<sup>21</sup> Imam enda tau ngirup wain sebedau sida tama ngagai tengah laman ti di dalam.",
			"22": "<sup>22</sup> Imam enda tau jadi enggau indu ke udah belaki. Iya semina tau jadi enggau indu orang Israel ti agi dara bungas, tauka balu imam ti bukai.",
			"23": "<sup>23</sup> “Sida imam enda tau enda ngajar bala nembiak Aku ngelala bagi utai ti kudus enggau utai ti enda kudus, enggau entara utai ti tuchi enggau ti enda tuchi.",
			"24": "<sup>24</sup> Lebuh orang bechara, sida imam enda tau enda ngatur pechara nya nitihka Adat Aku. Sida enda tau enda ngintu gawai pengarap nitihka atur enggau Adat Aku, lalu sida enda tau enda ngintu Hari Sabat kudus.",
			"25": "<sup>25</sup> “Imam enda tau ngamahka diri beteguka bangkai mensia, kelimpah ari bangkai apai indai iya empu, anak iya, tauka menyadi lelaki tauka menyadi indu iya ke apin belaki.",
			"26": "<sup>26</sup> Lebuh iya udah nyadi tuchi baru, iya enda tau enda nganti tujuh hari",
			"27": "<sup>27</sup> lalu udah nya tama ngagai tengah laman ti dalam Rumah Sembiang, lalu ngenjuk piring kena nuchi diri, ngambika iya tau gawa dalam Rumah Sembiang baru. Aku TUHAN Allah Taala, udah bejaku.”",
			"28": "<sup>28</sup> “Sida imam nadai diberi pesaka. Aku tu meh pesaka sida, lalu kita enda tau meri sida pesaka di menua Israel. Aku tu meh pesaka sida.",
			"29": "<sup>29</sup> Sida deka makai pemeri ti digaga ari gandum, piring pengampun dosa, enggau piring kena mayar penyalah. Lalu semua utai ti diserahka ngagai TUHAN dalam menua Israel, deka diempu sida magang.",
			"30": "<sup>30</sup> Sida imam enda tau enda diberi utai ti pemadu manah ari utai ti terubah iya diketau, enggau ari semua utai bukai ti diberi ngagai Aku. Genap kali orang mayuh manggang roti, sida enda tau enda meri ngagai sida imam tuku roti ti terubah, nyadika piring. Nya baru Aku deka merekatka ruang bilik sida.",
			"31": "<sup>31</sup> Sida imam enda tau makai burung tauka jelu ti enda ditemu pemati, tauka dibunuh jelu bukai.”"
		},
		"45": {
			"1": "<sup>1</sup> Lebuh menua nya dibagi ngagai siti-siti raban bansa, sebagi enda tau enda diserahka ngagai TUHAN. Pemanjai iya enda tau enda 12.5 kilometer, lalu buka iya 10 kilometer. Semua tanah nya kudus magang.",
			"2": "<sup>2</sup> Dalam kandang endur nya enda tau enda bisi siti kandang ti besegi empat, endur alai Rumah Sembiang bediri. Pemanjai tisi sepiak-sepiak 250 meter, dikelingi endur ti lapang buka 25 meter.",
			"3": "<sup>3</sup> Setengah ari endur nya, ti panjai 12.5 kilometer enggau buka 5 kilometer, enda tau enda disukat, nyadika endur alai nirika Rumah Sembiang, endur ti pemadu kudus.",
			"4": "<sup>4</sup> Endur nya deka nyadi endur ti kudus dalam menua nya, ti diagihka ngagai bala imam ke gawa ke TUHAN dalam Rumah Sembiang.",
			"5": "<sup>5</sup> Setengah ti bukai dalam kandang nya diagihka nyadika pesaka orang Lewi ke bekereja dalam Rumah Sembiang. Endur nya deka bisi nengeri alai sida diau.",
			"6": "<sup>6</sup> Ngimbai endur ti kudus nya bisi siti sitak, ti panjai 12.5 kilometer enggau buka 2.5 kilometer, ti enda tau enda diagihka nyadika endur alai ngaga sebuah nengeri, alai sebarang orang Israel tau diau.",
			"7": "<sup>7</sup> Tanah enda tau enda mega diagihka ngagai raja. Ari garis entara menua ti muak ke barat ari endur ti kudus nya, kandang menua nya deka nganchau ke barat nyentuk ngagai Tasik Tengah. Lalu ari garis entara menua ti muak ke timur, menua nya deka nganchau nyentuk ngagai garis entara menua Israel di timur, ngambika menua nya deka sama pemanjai enggau menua ti diberi ngagai siti raban bansa orang Israel.",
			"8": "<sup>8</sup> Tu meh kandang menua ti deka diberi ngagai raja menua Israel, ngambika iya enda agi nekanka pengidup orang mayuh, tang deka nejuka endur bukai di menua nya diempu raban bansa orang Israel.",
			"9": "<sup>9</sup> Ku TUHAN Allah Taala bejaku, “Kita ke merintah menua Israel kelalu lama udah bedosa! Badu agi kasar enggau orang, lalu badu agi nekanka pengidup orang. Kereja utai ti ngena sereta lurus. Badu agi muru bala nembiak Aku ari tanah sida, ku TUHAN Allah Taala bejaku.",
			"10": "<sup>10</sup> “Semua orang enda tau enda ngena timbang enggau takar ti betul:",
			"11": "<sup>11</sup> “Satu epah ti dikena nakar utai ti rangkai enda tau enda sebaka enggau satu bat takar ti dikena nakar utai ti basah. Sukat ti diguna nya homer baka tu ku takar: 1 homer = 10 epah = 10 bat",
			"12": "<sup>12</sup> Atur kena nimbang nya baka tu: 20 gerah  = 1 sekel 60 sekel = 1 mina",
			"13": "<sup>13</sup> “Tu atur kena kita ngenjuk piring kita: Gandum: sebagi ari enam puluh bagi ari utai ti diketau Barli: sebagi ari enam puluh bagi ari utai ti diketau Minyak kana: sebagi ari seratus bagi ari asil ti datai ari buah kana kita (Takar utai nya ngena bat: 10 bat  = 1 homer = 1 kor.) Bedus: siku ari genap dua ratus iku bedus ti diambi ari padang rumput menua Israel “Kita enda tau enda mai piring tepung, jelu ti deka ditunu segala, enggau jelu nyadika piring pemaik, ngambika dosa kita diampun. Aku, TUHAN Allah Taala, ngasuh kita ngereja utai tu.",
			"16": "<sup>16</sup> “Semua orang di menua tu enda tau enda mai piring tu ngagai raja menua Israel.",
			"17": "<sup>17</sup> Raja nya deka betanggungjawap meri jelu ti deka ditunu segala, piring tepung, enggau piring wain ke semua orang Israel lebuh Gawai Anak Bulan, Hari Sabat, enggau gawai ti bukai. Iya enda tau enda ngenjuk piring pengampun dosa, piring tepung, piring tunu segala, enggau piring pemaik, kena muai dosa orang Israel.”",
			"18": "<sup>18</sup> Ku TUHAN Allah Taala bejaku, “Kena satu hari bulan ti kesatu, kita enda tau enda meri siku sapi ti lelaki ti nadai penimpang nyadika piring kena nuchi Rumah Sembiang.",
			"19": "<sup>19</sup> Imam deka ngambi sekeda darah ari piring ti dikena muai dosa nya, lalu malitka darah nya ngagai tiang pintu Rumah Sembiang, ba empat iti sukut alta, enggau ba tiang pintu besai ti nuju ngagai tengah laman ti di dalam.",
			"20": "<sup>20</sup> Kena tujuh hari bulan nya, kita enda tau enda mega ngereja utai nya baru, ngarika sebarang sapa ti udah bedosa enggau enda sengaja, tauka laban sida enda nemu diri udah bedosa. Nya meh jalai kita nguduska Rumah Sembiang.",
			"21": "<sup>21</sup> “Kena empat belas hari bulan ti kesatu, kita enda tau enda belabuh ngerami Gawai Paska. Dalam kandang tujuh hari semua orang deka makai roti ti enda beragi.",
			"22": "<sup>22</sup> Ba hari ti keterubah ke Gawai nya, raja enda tau enda meri siku sapi ti lelaki nyadika piring pengampun dosa iya empu, enggau dosa semua orang mayuh.",
			"23": "<sup>23</sup> Genap hari dalam kandang tujuh hari Gawai nya diintu, raja enda tau enda meri tujuh iku sapi ti lelaki enggau tujuh iku bedus ti lelaki, ti nadai penimpang nyadika piring lalu nunu jelu nya segala. Iya enda tau enda mega meri siku kambin ti lelaki tiap hari nyadika piring pengampun dosa.",
			"24": "<sup>24</sup> Ke genap iku sapi ti lelaki, enggau ke genap iku bedus ti lelaki ti digaga nyadika piring, 17.5 liter gandum, enggau 3 liter minyak kana enda tau enda diberi.",
			"25": "<sup>25</sup> “Kena ngintu Gawai Belangkau ti berengkah kena lima belas hari bulan ti ketujuh, raja deka meri, genap hari dalam tujuh hari nya, piring baka ke dikena muai dosa, piring ti deka ditunu segala, enggau piring tepung enggau minyak kana.”"
		},
		"46": {
			"1": "<sup>1</sup> Ku TUHAN Allah Taala bejaku, “Pintu besai timur ti nunga ngagai tengah laman ti di dalam, enda tau enda selalu ditutup dalam kandang enam hari, tang enda tau enda dibuka ba Hari Sabat, enggau lebuh Gawai Anak Bulan.",
			"2": "<sup>2</sup> Raja deka bejalai ari tengah laman ti di luar, tama ngagai bilik penama ba pintu besai, lalu bediri ngimbai tiang pintu nya lebuh bala imam nunu piring raja nya segala, lalu ngenjuk piring pemaik ke raja nya empu. Raja enda tau enda besembiang dulu ba mua pintu nya sebedau iya pansut. Pintu nya enda tau ditutup nyentuk ngagai lemai.",
			"3": "<sup>3</sup> Genap Hari Sabat, enggau genap Gawai Anak Bulan, semua orang mayuh mega enda tau enda meremi lalu nyembah TUHAN ba mua pintu nya.",
			"4": "<sup>4</sup> Lebuh Hari Sabat, raja nya enda tau enda mai enam iku anak domba enggau siku kambin ti lelaki, ti nadai penimpang, nyadika piring tunu segala, ti diberi ngagai TUHAN.",
			"5": "<sup>5</sup> Ke genap iku bedus ti lelaki, raja enda tau enda mai piring 17.5 liter gandum. Ke genap iku anak domba, iya enda tau enda mai sebarang utai ti deka diberi iya. Ke genap 17.5 liter piring tepung, iya enda tau enda mai 3 liter minyak kana.",
			"6": "<sup>6</sup> Lebuh Gawai Anak Bulan, raja deka meri siku sapi ti lelaki, ti agi biak, enam iku anak domba, siku bedus ti lelaki, semua nadai penimpang magang.",
			"7": "<sup>7</sup> Ke genap iku sapi ti lelaki enggau siku bedus ti lelaki, raja enda tau enda meri 17.5 liter gandum, lalu ke genap iku anak domba, iya enda tau enda meri sebarang utai ti deka diberi iya. Ke genap 17.5 liter gandum, iya enda tau enda meri 3 liter minyak kana.",
			"8": "<sup>8</sup> Lebuh iya tama, iya enda tau enda tama nengah tempuan pintu besai nya, lalu iya enda tau enda mega pansut nengah nya.",
			"9": "<sup>9</sup> “Lebuh orang mayuh datai nyembah TUHAN lebuh maya gawai, orang ke tama nengah pintu utara enda tau enda pansut nengah pintu selatan lebuh sida udah besembiang, lalu orang ke tama nengah pintu selatan, enda tau enda pansut nengah pintu utara. Nadai siku orang tau pansut nengah pintu ti ditengah iya tama, tang enda tau enda pansut nengah pintu ti betapak enggau pintu nya.",
			"10": "<sup>10</sup> Raja enda tau enda tama nyereta orang mayuh, lalu pansut mega nyereta orang mayuh.",
			"11": "<sup>11</sup> Lebuh maya pengerami makai besai enggau lebuh maya gawai, 17.5 liter gandum enda tau enda diberi ke genap iku sapi ti lelaki tauka siku bedus ti lelaki, enggau sebarang utai ti deka diberi sida ke genap iku anak domba. Ke genap 17.5 liter gandum, 3 liter minyak kana enda tau enda diberi.",
			"12": "<sup>12</sup> “Lebuh raja deka ngenjuk piring nitihka peneka ati diri ngagai TUHAN, nemuka piring nya ditunu segala, tauka piring pemaik, pintu ti muak ke timur ti nuju ngagai tengah laman ti di dalam, enda tau enda dibuka ke iya. Iya enda tau enda ngenjuk piring nya baka chara iya ke ngenjuk piring lebuh Hari Sabat, lalu pintu nya enda tau enda ditutup lebuh iya udah pansut.”",
			"13": "<sup>13</sup> Ku TUHAN bejaku, “Genap pagi siku anak domba ti umur setaun, ti nadai penimpang, enda tau enda ditunu segala nyadika piring ti diberi ngagai TUHAN. Piring nya enda tau enda diberi tiap hari.",
			"14": "<sup>14</sup> Nambahka nya, dua kilogram tepung enda tau enda diberi tiap pagi, enggau seliter minyak kana kena nyampur tepung nya. Adat ngenjuk piring tu ngagai TUHAN enda tau enda dipejalaika belama iya.",
			"15": "<sup>15</sup> Anak domba, tepung, enggau minyak kana nya enda tau enda diberi ngagai TUHAN genap pagi, belama iya.”",
			"16": "<sup>16</sup> Ku TUHAN Allah Taala bejaku: “Enti raja meri tanah iya empu ngagai siku ari bala anak lelaki iya, tanah nya deka diempu anak iya nyadika pesaka iya.",
			"17": "<sup>17</sup> Tang enti iya meri tanah iya ngagai orang ke bekereja ke iya, tanah nya deka diempu orang nya nyentuk ngagai taun mulaika utai baru. Udah nya pesaka nya deka dipulaika baru ngagai raja. Semina anak lelaki raja aja tau terus bempu pesaka nya.",
			"18": "<sup>18</sup> Raja enda tau ngerampas pesaka orang. Tanah ti diberi iya ngagai bala anak lelaki iya enda tau enda tanah ti endang udah diletak nyadika pesaka raja empu, ngambika iya enda ngerampas tanah ari bala nembiak Aku.”",
			"19": "<sup>19</sup> Udah nya orang nya lalu mai aku nengah penama nya, ti ba tisi pintu nya, tunga ngagai rintai bilik bala imam muak ke utara. Dia aku lalu tepedaka siti endur ba pengabis ujung rintai bilik nya muak ke barat.",
			"20": "<sup>20</sup> Iya lalu bejaku ngagai aku, “Tu endur alai bala imam manduk dagin ti udah diberi nyadika piring pengampun dosa, tauka piring kena bebayar, enggau endur alai sida manggang tepung ti diberi nyadika piring, ngambika utai ti kudus nya enda dibai pansut ngagai tengah laman ti di luar, lalu ngemediska orang mayuh.”",
			"21": "<sup>21</sup> Udah nya iya nguluka aku ngagai tengah laman ti di luar, lalu nunjukka ngagai aku, ba genap iti sukut tengah laman nya bisi tengah laman ti mit agi, ti panjai 20 meter enggau buka 15 meter.",
			"23": "<sup>23</sup> Genap iti tengah laman nya dikelingi enggau dinding batu, lalu bisi dapur ngimbai dinding nya.",
			"24": "<sup>24</sup> Ku orang nya madahka ngagai aku, “Nya dapur alai bala orang ke bekereja dalam Rumah Sembiang manduk piring ti diberi orang mayuh.”"
		},
		"47": {
			"1": "<sup>1</sup> Orang nya nguluka aku pulai baru ngagai mua pintu Rumah Sembiang. Ai bisi pansut ari baruh semetung pintu nya lalu rarat tunga ke timur, tunga ngagai mua Rumah Sembiang. Ai nya rarat ari baruh selatan Rumah Sembiang, lalu mansa tisi selatan alta.",
			"2": "<sup>2</sup> Orang nya lalu mai aku pansut ari kandang Rumah Sembiang nengah pintu utara, lalu nguluka aku ngagai pintu ti nunga ke timur. Siti sungai ti mit rarat ari tisi selatan pintu nya.",
			"3": "<sup>3</sup> Ngena batang penyukat iya, iya lalu nyukat 500 meter ngili sungai nya tunga ke timur, lalu ngasuh aku bejalai nengah ai nya. Ai nya semina ngampuhka buku-ali aku.",
			"4": "<sup>4</sup> Udah nya iya nyukat 500 meter baru, lalu ai nya ngampuhka pala patung aku. Iya nyukat 500 meter da agi, lalu ai nya datai ba ikas punggung aku.",
			"5": "<sup>5</sup> Iya nyukat 500 meter da agi, lalu ai dia kelalu dalam datai ke aku nyau enda ulih bejalai nengah ai nya agi. Ai nya kelalu dalam, lalu enda ulih ditengah enti enda nyemerai.",
			"6": "<sup>6</sup> Ku iya bejaku ngagai aku, “Anak mensia, peratika semua utai tu enggau manah.” Udah nya orang nya mai aku pulai baru ke tebing,",
			"7": "<sup>7</sup> lalu lebuh aku datai ba tebing, aku tepedaka mayuh amat kayu ba tebing sepiak-sepiak.",
			"8": "<sup>8</sup> Ku iya bejaku ngagai aku, “Ai tu rarat nengah menua tu tunga ke timur, lalu nurun ngagai Lebak Jordan, terus ngagai Tasik Mati. Lebuh ai sungai tu rarat ngagai Tasik Mati, iya nganti ai ti masin ba tasik nya ngena ai ti tabar.",
			"9": "<sup>9</sup> Enda milih tunga ai sungai nya rarat, endur nya deka bisi semua macham jelu enggau ikan. Ai sungai nya deka ngasuh ai dalam Tasik Mati tabar, lalu enda milih tunga ai nya rarat, iya deka ngasuh utai dia idup.",
			"10": "<sup>10</sup> Orang berikan deka seruran bisi ba tebing nya nyembui pukat sida kenyau ari Mata Ai di En-gedi, nyentuk ngagai Mata Ai di En-eglaim. Pemayuh macham ikan ba sungai nya deka ngemayuh macham ikan ti ba Tasik Tengah.",
			"11": "<sup>11</sup> Tang ai ba paya enggau ba letung sepemanjai tebing sungai nya masin. Ai dia deka nyadi endur alai orang ngulihka garam.",
			"12": "<sup>12</sup> Ba tebing sepiak-sepiak sungai nya, semua macham kayu deka tumbuh lalu mansutka utai ti tau diempa. Daun sida enda nemu layu, lalu sida enda ngetu bebuah. Sida mansutka buah tiap bulan, laban sida bulih ai ari sungai ti rarat ari Rumah Sembiang. Kayu dia deka mansutka pemakai, lalu daun sida deka dikena ngeraika orang.”",
			"13": "<sup>13</sup> Ku TUHAN Allah Taala bejaku, “Tu garis entara menua ke menua ti deka dibagi ngagai dua belas raban bansa orang Israel, lalu raban bansa Josep deka nerima dua iti bagi.",
			"14": "<sup>14</sup> Aku udah besemaya ngena sumpah enggau bala aki ini kita, deka meri sida menua tu. Nya alai, diatu bagi meh menua tu ulih kita.",
			"15": "<sup>15</sup> “Garis entara menua di utara berengkah ba Tasik Tengah terus ke timur ngagai nengeri Hetlon, ngagai Lebo-hamat, ngagai nengeri Sedad,",
			"16": "<sup>16</sup> ngagai nengeri Berotah enggau Sibraim (nengeri nya ba entara menua perintah Damaskus enggau menua perintah Hamat), lalu ngagai nengeri Tikon (ba garis entara menua ke pelilih menua Hauran).",
			"17": "<sup>17</sup> Nya alai garis entara menua di utara berengkah ari Tasik Tengah lalu nuju ke timur ngagai nengeri Enon, ti tunga ke utara Damaskus lalu garis entara menua enggau Hamat tunga ke utara garis entara menua nya.",
			"18": "<sup>18</sup> “Garis entara menua di timur berengkah ba endur entara menua Damaskus enggau menua Hauran, lalu nuju ke selatan. Sungai Jordan nyadika garis entara menua kena nyeraraka menua Israel di barat enggau menua Giliat di timur, nyentuk ngagai Tamar ba Tasik Mati.",
			"19": "<sup>19</sup> “Garis entara menua di selatan berengkah ba Tamar lalu nuju ke selatan-barat ngagai mata ai Kades-meribah lalu udah nya nuju ke utara-barat niti garis entara menua Ejip, ngagai Tasik Tengah.",
			"20": "<sup>20</sup> “Garis entara menua di barat nya Tasik Tengah, terus ke utara ngagai siti endur ti tunga ke barat Lebo-hamat.",
			"21": "<sup>21</sup> “Bagi menua tu ngagai raban bansa kita.",
			"22": "<sup>22</sup> Menua tu nyadika pesaka kita. Orang ari menua bukai ti diau begulai enggau kita, lalu udah beranak betelesak di menua tu, enda tau enda bisi ungkup lebuh kita magi menua tu. Sida enda tau enda digaga sebaka enggau peranak orang Israel, lalu enda tau enda enggau bechabut undi ngambi ungkup menua sama enggau raban bansa orang Israel.",
			"23": "<sup>23</sup> Semua orang bansa bukai ke diau ngentapka diri di menua tu deka nerima ungkup sama enggau raban bansa ti enggau sida begulai diau. Aku TUHAN Allah Taala, udah bejaku.”"
		},
		"48": {
			"1": "<sup>1</sup> Garis entara menua ti di utara nuju tunga ke timur berengkah ari Tasik Tengah nyentuk ngagai nengeri Hetlon, ngagai Lebo-hamat, ngagai nengeri Enon, ngagai garis entara menua perintah Damaskus enggau Hamat. Genap raban bansa deka nerima sebagi ari tanah nya berengkah ari garis entara menua ti muak ke timur nyentuk ngagai Tasik Tengah di barat. Baka tu ku ripih bagi menua ti diungkupka ngagai tiap-tiap raban bansa, berengkah ari utara nyentuk ke selatan: Dan Aser Naptali Manasi Epraim Reuben Judah",
			"8": "<sup>8</sup> Tanah ti nangkanka menua raban bansa Judah enda tau enda dibagi nyadi endur ti besai amat guna. Buka tanah nya 12.5 kilometer ari utara ke selatan. Lalu pemanjai iya ari timur nuju ke barat nya sebaka enggau pemanjai menua ti diberi ngagai raban bansa orang Israel ti bukai. Tu meh tanah alai Rumah Sembiang deka digaga.",
			"9": "<sup>9</sup> Ba tengah-tengah tanah tu, siti endur ti panjai 12.5 kilometer, buka 10 kilometer, deka diserahka ngagai TUHAN.",
			"10": "<sup>10</sup> Sida imam deka bulih bagi ari tanah ti kudus tu. Ari timur ke barat, pemanjai tanah sida nya 12.5 kilometer, lalu ari utara ke selatan, 5 kilometer. Lalu Rumah Sembiang deka digaga ba tengah-tengah tanah tu.",
			"11": "<sup>11</sup> Tanah ti kudus tu diberi ngagai bala sida imam ti ari peturun Sadok. Sida udah gawa ke Aku enggau ati ti tetap, lalu nadai enggau orang Israel ti bukai ngereja utai ti salah, baka ke udah dikereja raban bansa Lewi ti bukai.",
			"12": "<sup>12</sup> Nya alai sida diberi tanah ngimbai tanah ti diempu orang Lewi, lalu tanah nya deka nyadi endur ti pemadu kudus.",
			"13": "<sup>13</sup> Orang Lewi mega diberi tanah muak ke selatan ari tanah sida imam. Pemanjai tanah nya mega 12.5 kilometer ari timur ke barat, lalu buka iya 5 kilometer ari utara ke selatan.",
			"14": "<sup>14</sup> Tanah ti diserahka ngagai TUHAN nya tanah ti pemadu manah di menua Israel, lalu tanah nya enda tau dijual, tauka disilih, tauka ditukar nama ngagai nama orang bukai. Tanah nya kudus lalu endang enggi TUHAN.",
			"15": "<sup>15</sup> Teda tanah nya, ti panjai 12.5 kilometer enggau buka 2.5 kilometer, nya ukai tanah ti kudus, tang tau dikena orang mayuh. Sida tau diau dia, lalu ngena tanah nya. Nengeri deka digaga ba tengah-tengah tanah nya,",
			"16": "<sup>16</sup> lalu tanah nya besegi empat, pemanjai tisi sepiak-sepiak 2.25 kilometer.",
			"17": "<sup>17</sup> Ngelingi nengeri nya bisi tanah ti lapang. Buka tanah nya 125 meter.",
			"18": "<sup>18</sup> Teda tanah ti agi tinggal lebuh nengeri nya udah digaga muak ari selatan tanah ti kudus nya, deka nyadi endur alai orang nengeri nya betanamka utai. Pemanjai teda tanah nya muak ke timur nya 5 kilometer, lalu buka iya 2.5 kilometer. Pemanjai iya muak ke barat 5 kilometer, lalu buka iya 2.5 kilometer.",
			"19": "<sup>19</sup> Barang sapa diau dalam nengeri nya, enda milih bagi raban bansa sida nya, tau betanamka utai ba tanah nya.",
			"20": "<sup>20</sup> Nya alai tanah nya, nyengkaum tanah ti diungkup alai ngaga nengeri nya, besegi empat. Pemanjai tisi siti-siti 12.5 kilometer.",
			"21": "<sup>21</sup> Teda tanah ti tunga ke timur enggau ke barat ari tanah ti alai Rumah Sembiang bediri, ti alai tanah bala sida imam, tanah orang Lewi, enggau tanah alai nengeri nya bediri, semua diempu raja. Tanah nya nganchau nyentuk ngagai garis entara menua di timur enggau nyentuk ngagai Tasik Tengah di barat. Di utara tanah nya bekunsika garis entara menua enggau tanah raban bansa Judah, lalu di selatan iya bekunsika entara enggau tanah raban bansa Benjamin.",
			"23": "<sup>23</sup> Tanah ti muak ke selatan tanah nya, iya nya kenyau ari garis entara menua ti di timur nyentuk ngagai Tasik Tengah di barat, enda tau enda dibagi baka tu, betusun ari utara ngagai selatan: Benjamin Simeon Isakar Sebulun Gat",
			"28": "<sup>28</sup> Ba tisi selatan tanah ti diberi ngagai raban bansa Gat, garis entara menua nya nuju ke selatan-barat berengkah ari Tamar ngagai mata ai Kades, lalu udah nya, nuju ke utara-barat niti garis entara menua enggau orang Ejip, ngagai Tasik Tengah.",
			"29": "<sup>29</sup> Ku TUHAN Allah Taala bejaku, “Nya meh jalai menua nya deka dibagi ngagai semua raban bansa orang Israel, nyadika pesaka sida.”",
			"30": "<sup>30</sup> Nengeri Jerusalem bisi dua belas iti pintu. Pemanjai genap iti dinding kuta nya 2.25 kilometer, lalu genap iti dinding nya bisi tiga iti pintu. Genap iti pintu nya ngangkatka nama siti raban bansa orang Israel. Pintu ti ba dinding utara nya ngangkatka nama Reuben, Judah enggau Lewi. Pintu ti ba dinding timur ngangkatka nama Josep, Benjamin, enggau Dan. Pintu ti ba dinding selatan ngangkatka nama Simeon, Isakar, enggau Sebulun. Lalu pintu ti ba dinding barat ngangkatka nama Gat, Aser, enggau Naptali.",
			"35": "<sup>35</sup> Pemanjai semua dinding ti ngelingi nengeri nya, 9 kilometer. Belabuh ari diatu, nama nengeri nya “TUHAN Bisi Ditu!”"
		}
	}
};
module.exports = book;