var book = {
	"name": "Jeremiah",
	"numChapters": 52,
	"chapters": {
		"1": {
			"1": "<sup>1</sup> Bup tu nusui jaku Jeremiah anak Hilkiah, siku imam ari nengeri Anatot di menua Benjamin.",
			"2": "<sup>2</sup> TUHAN bejaku ngagai Jeremiah dalam taun ti ketiga belas Josiah anak Amon nyadi raja menua Judah,",
			"3": "<sup>3</sup> lalu TUHAN bejaku baru ngagai Jeremiah lebuh anak Josiah ke benama Jehoiakim nyadi raja. Udah bekau nya, TUHAN suah mega bejaku ngagai iya, nyentuk ngagai taun ti kesebelas Sedekiah anak Josiah nyadi raja. Dalam bulan ti kelima taun nya, orang Jerusalem dibuai ngagai menua bukai.",
			"4": "<sup>4</sup> Ku TUHAN bejaku ngagai aku,",
			"5": "<sup>5</sup> “Sebedau Aku nempa nuan dalam kandung indai nuan, Aku endang udah ngelala nuan, lalu sebedau nuan ada, Aku endang udah milih nuan; Aku endang udah ngeletak nuan nyadi nabi ke semua bansa.”",
			"6": "<sup>6</sup> Aku lalu nyaut, “TUHAN ti Pemadu Tinggi, aku enda lanchar bejaku, laban aku agi nembiak.”",
			"7": "<sup>7</sup> Tang ku TUHAN bejaku ngagai aku, “Anang ngumbai diri agi nembiak, tang mansang nuan ngagai orang ke diasuh Aku gusung nuan, lalu padahka ngagai sida semua utai ti diasuh Aku sebut nuan.",
			"8": "<sup>8</sup> Anang takutka sida, laban Aku bisi enggau nuan lalu nyaga nuan. Aku ti TUHAN, udah bejaku!”",
			"9": "<sup>9</sup> Udah nya TUHAN ngunjurka jari Iya, negu mulut aku, lalu bejaku ngagai aku, “Dinga nuan, Aku diatu udah nyimpan leka jaku Aku dalam nyawa nuan.",
			"10": "<sup>10</sup> Sehari tu Aku meri nuan kuasa atas semua bansa enggau perintah, kuasa kena nebang enggau numbang, kena ngeruntuh enggau ngerubuh, kena niri enggau negi.”",
			"11": "<sup>11</sup> Ku TUHAN nanya aku, “Jeremiah, nama utai dipeda nuan?” Aku lalu nyaut, “Siti dan kayu almond.”",
			"12": "<sup>12</sup> Lalu ku TUHAN bejaku ngagai aku, “Betul, laban Aku ngemataka leka jaku Aku, deka nentuka jaku nya dikamatka.”",
			"13": "<sup>13</sup> Udah nya TUHAN bejaku baru enggau aku, “Nama utai bukai dipeda nuan?” ku Iya nanya. Lalu ku aku nyaut, “Aku meda sigi periuk melidih, ti singit ari utara.”",
			"14": "<sup>14</sup> Ku TUHAN bejaku ngagai aku, “Pengerusak deka mangka ari utara ngagai semua orang ke diau di menua tu,",
			"15": "<sup>15</sup> laban Aku mesanka semua bansa ti di utara datai kitu. Bala raja sida deka nudukka kerusi diraja sida ba mua pintu kuta Jerusalem, enggau ngelingi kuta nengeri tu, enggau ngelingi nengeri bukai di menua Judah.",
			"16": "<sup>16</sup> Aku deka ngukum nembiak Aku laban sida udah bedosa. Sida udah ninggalka Aku, udah ngenjuk piring ngagai petara bukai, lalu udah nyembah engkeramba ti digaga sida.",
			"17": "<sup>17</sup> Besedia nuan, Jeremiah. Mupuk nuan lalu padahka ngagai sida semua utai ti diasuh Aku sebut nuan. Anang takutka sida, enggai ke Aku ngasuh nuan lebih balat agi takut lebuh nuan begulai enggau sida.",
			"18": "<sup>18</sup> Dinga nuan, Jeremiah! Sehari tu Aku ngaga nuan nyadi nengeri ti bekuta, nyadi tiang besi, nyadi dinding temaga, ngelaban semua menua tu, ngelaban bala raja menua Judah, bala anak raja iya, bala imam iya, enggau ngelaban orang di menua tu.",
			"19": "<sup>19</sup> Sida deka ngelaban nuan; tang sida enda ulih ngalahka nuan, laban Aku bisi enggau nuan, lalu ngelepaska nuan, ku TUHAN bejaku.”"
		},
		"2": {
			"1": "<sup>1</sup> TUHAN ngasuh aku",
			"2": "<sup>2</sup> madahka pesan tu ngagai semua orang di Jerusalem. “Aku ingatka penetap ati nuan, Israel, lebuh nuan agi biak, pemendar nuan rinduka Aku, lebuh tua terubah jadi enggau pangan diri. Nuan nitihka Aku nengah menua puang, nengah menua ti nadai kala ditanam enggau utai.",
			"3": "<sup>3</sup> Israel, nuan endang enggi Aku siku aja. Nuan endang pesaka Aku ti kudus. Aku ngasuh pemerinsa enggau penusah ti besai ninggang semua orang ke ngemediska nuan. Aku ti TUHAN, udah bejaku.”",
			"4": "<sup>4</sup> Pendingka pesan TUHAN, kita ke peturun Jakop, kita ke raban bansa orang Israel.",
			"5": "<sup>5</sup> Ku TUHAN bejaku: “Nama dawa ti dibantaika bala aki ini kita kena sida ngelaban Aku? Nama utai ti ngasuh sida ninggalka Aku? Sida besembahka engkeramba ti nadai guna lalu sida empu nyadi orang ke nadai guna.",
			"6": "<sup>6</sup> Sida enggai ibuhka Aku, taja pen Aku udah mai sida pansut ari menua Ejip lalu nguluka sida nengah menua puang: menua ti nadai utai tumbuh, ti penuh laban lubang pasir, menua ti rangkai sereta tau ngasuh bebadi, ti enda diuan mensia lalu enda ditengah mensia.",
			"7": "<sup>7</sup> Aku mai sida ngagai menua ti ami, ngambika sida ngelantangka diri ngena utai ti diketau enggau utai bukai ti manah di menua nya. Tang sida ngerusak menua Aku. Sida ngamahka menua ti udah diberi Aku ngagai sida.",
			"8": "<sup>8</sup> Sida imam nadai nanya, ‘Dini alai TUHAN?’ Bala imam Aku Empu enda ngelala Aku. Bala raja angkat ngelaban Aku. Bala nabi bejaku dalam nama Baal lalu nyembah engkeramba ti nadai guna.",
			"9": "<sup>9</sup> “Nya alai Aku ti TUHAN, deka bedawaka nembiak Aku baru. Aku deka bedawaka peturun sida.",
			"10": "<sup>10</sup> Mupuk ke barat ngagai pulau Saiprus, lalu asuh orang mupuk ke timur ngagai menua Kedar. Nya baru nuan deka nemu, nadai utai ti baka tu udah kala nyadi menya.",
			"11": "<sup>11</sup> Nadai bansa bukai udah kala nukar petara sida, taja pen petara sida nya ukai petara ti bendar. Tang bala nembiak Aku udah nyilih Aku, Allah Taala ti udah mai basa ngagai sida, enggau petara ti nadai ulih ngereja utai ke sida.",
			"12": "<sup>12</sup> Nya alai Aku ngasuh langit berenyang laban takut, tenganga alit ati,",
			"13": "<sup>13</sup> laban bala nembiak Aku udah ngereja dua bengkah dosa, iya nya, sida udah ninggalka Aku ti nyadi mata ai ti idup, lalu sida udah numbak telaga telaga ti merekah ti enda ulih ngundan ai.",
			"14": "<sup>14</sup> “Israel ukai ulun. Iya ukai ada nyadi ulun. Nya alai, nama kebuah munsuh iya begigaka iya?",
			"15": "<sup>15</sup> Munsuh iya udah merakka nyawa ngagai iya munyi singa ti negung. Sida udah ngaga menua iya nyadi menua puang, lalu semua nengeri iya nyau nyadi tembawai sereta nadai orang nguan.",
			"16": "<sup>16</sup> Lalu orang Mempis enggau orang Tapanes udah mechahka kerubung pala iya.",
			"17": "<sup>17</sup> Israel, nuan empu ti udah minta diri ditinggang utai tu laban nuan udah ninggalka Aku ti TUHAN Allah Taala nuan, lebuh Aku benung nguluka nuan di rantau jalai.",
			"18": "<sup>18</sup> Nama penguntung nuan mansang ngagai menua Ejip, ngambika nuan ulih ngirup ai ari Sungai Nile? Nama penguntung nuan mansang ngagai menua Asiria ngambika nuan ulih ngirup ai ari Sungai Eupratis?",
			"19": "<sup>19</sup> Penyai nuan empu deka ngukum nuan, lalu pengawa nuan ke ninggalka Aku deka ngukum nuan. Nuan deka ngasaika pemait enggau pemedis ninggalka Aku, ti TUHAN Allah Taala nuan, lalu enda agi tetap ati ngagai Aku. Aku TUHAN ti Pemadu Tinggi, udah bejaku.”",
			"20": "<sup>20</sup> Ku TUHAN ti Pemadu Tinggi bejaku, “Israel, dulu kelia nuan enggai betuaika Aku. Nuan enggai ngasi lalu enda nyembah Aku. Ba genap igi munggu enggau di baruh genap pun kayu nuan nyembah petara ti ngasuh peridi.",
			"21": "<sup>21</sup> Aku udah nanam nuan baka batang anggur ti sengaja dipilih ari paung ti pemadu manah. Tang peda gaya nuan diatu! Nuan tu baka batang anggur ti buruk sereta nadai guna.",
			"22": "<sup>22</sup> Enti sema nuan mandi lalu berunsut ngena sabun ti pemadu bisa, agi meh Aku ulih meda bekau penyalah nuan.",
			"23": "<sup>23</sup> Baka ni ku nuan ulih madahka diri nadai udah ngamahka diri empu, madahka diri nadai udah kala nyembah Baal? Peda nuan gaya nuan udah bedosa ba lebak. Peda nuan gaya utai ti udah dikereja nuan. Nuan tu baka jelu unta lebuh musin bung, belanda kia-kia",
			"24": "<sup>24</sup> belanda ngagai menua puang. Lebuh iya bung, sapa ulih ngandang iya? Lelaki ke inginka iya enda ibuh ngiruh diri begigaka iya laban iya endang seruran sedia lebuh musin bung.",
			"25": "<sup>25</sup> Israel, anang ngelelakka diri bejalai, tauka nejuka rekung nuan rangkai begigaka petara bukai. Tang ku nuan, ‘Enggai nyadi enda! Aku enda ulih nikal agi. Aku udah rinduka petara orang bansa bukai lalu aku deka nitihka bala petara nya.’ ”",
			"26": "<sup>26</sup> Ku TUHAN bejaku, “Baka penchuri ke dipechat lebuh iya ditangkap, baka nya meh semua kita orang Israel deka dipechat - bala raja enggau bala pemesai kita, bala imam enggau bala nabi kita.",
			"27": "<sup>27</sup> Semua kita deka dipechat magang - kita ke beapaika kayu, ke beindaika batu. Utai tu deka nyadi laban kita udah ninggalka Aku, ukai ngagai Aku. Tang lebuh kita dituntung penusah, kita minta Aku datai ngelepaska kita.",
			"28": "<sup>28</sup> “Kini ke tunga bala petara ti udah digaga kita ke kita empu? Lebuh kita dituntung penusah, awakka sida meh ngelepaska kita - enti sida ulih! Judah, petara kita nyau ngemayuh nengeri kita empu.",
			"29": "<sup>29</sup> Nama utai ti diputapka kita? Nama kebuah kita angkat ngelaban Aku?",
			"30": "<sup>30</sup> Aku udah ngukum kita, tang utai nya nadai pulai ke penguntung kita. Kita enggai nejuka Aku ngajar kita. Kita baka singa ti mangah, bebunuhka bala nabi kita.",
			"31": "<sup>31</sup> Orang Israel, pendingka utai ti disebut Aku. Ba penemu kita, kati Aku tu baka menua puang, baka menua ti petang ti tau ngasuh bebadi? Nya alai nama kebuah kita madahka diri deka ngereja utai nitihka peneka ati kita empu, lalu madahka diri enggai pulai ngagai Aku baru?",
			"32": "<sup>32</sup> Kati indu ke biak bisi enda kala ingat ngena perengka emas iya, tauka indu ke ditikah enda ingat ngena pekayan tikah iya? Tang bala nembiak Aku udah kelalu lama enda ingatka Aku.",
			"33": "<sup>33</sup> Kita amat nemu chara begigaka ambai. Indah indu ke pemadu jai deh tau belajar ari kita.",
			"34": "<sup>34</sup> Gari kita nyau kamah laban bekau darah orang ke seranta enggau orang ke nadai penyalah, ukai laban darah penchuri. “Tang taja pia,",
			"35": "<sup>35</sup> kita nyebut, ‘Aku nadai penyalah. TUHAN tentu enda agi ringat ngagai aku.’ Tang Aku ti TUHAN, deka ngukum kita laban kita madahka diri nadai udah bedosa.",
			"36": "<sup>36</sup> Kita udah empelitaka diri laban kita udah nguingka diri ngagai bala petara orang bansa bukai. Kita deka asa ngapa ngarapka Ejip, baka kita ke udah asa ngapa ngarapka Asiria.",
			"37": "<sup>37</sup> Kita deka nguingka diri ari Ejip, kunduk-kunduk malu. Aku ti TUHAN, udah nulak sida ke dikarapka kita. Kita nadai bulih utai ari sida.”"
		},
		"3": {
			"1": "<sup>1</sup> Ku TUHAN bejaku, “Enti laki muai bini, lalu bini iya ninggalka iya lalu jadi enggau lelaki bukai, laki iya enda tau ngambi bini iya pulai baru. Utai tu deka ngamahka menua tu. Tang, Israel, nuan mayuh ambai, lalu diatu nuan deka mulaika diri ngagai Aku baru!",
			"2": "<sup>2</sup> Uji nuan engkadah ngagai tuchung bukit. Kati nuan bisi tetemuka endur alai nuan ti nadai udah ngulah diri baka indu sundal? Nuan nganti ambai nuan ba sebelah tisi jalai, baka orang Arab ke ngipa orang ke deka diamuk iya di menua puang. Nuan udah ngamahka menua ngena pengawa nuan ti nyundal.",
			"3": "<sup>3</sup> Nya kebuah hari enda diasuh ujan, lalu hari enda ujan lebuh musin bungai. Indah gamal nuan deh baka gamal indu sundal. Nuan tu nadai nemu malu.",
			"4": "<sup>4</sup> “Lalu diatu nuan nyebut ngagai Aku, ‘Nuan Apai aku, lalu Nuan udah rinduka aku kenyau ari aku agi mit.",
			"5": "<sup>5</sup> Nuan enggai seruran ringat. Nuan enggai pedis ati ngagai aku belama iya.’ Israel, baka nya ku jaku nuan, tang nuan majak ngereja semua penyai enggau naka ulih nuan.”",
			"6": "<sup>6</sup> Lebuh Josiah nyadi raja, TUHAN bejaku ngagai aku, “Kati nuan bisi udah meda utai ti dikereja Israel, indu ke enda tetap ati nya? Iya udah ninggalka Aku, lalu ba genap igi munggu enggau di baruh genap pun kayu, iya udah ngulah diri baka indu sundal.",
			"7": "<sup>7</sup> Aku ngumbai iya deka tetap ati lalu pulai baru ngagai Aku lebuh iya udah ngereja semua utai nya. Tang iya enda pulai baru ngagai Aku, lalu menyadi indu iya, Judah ti enda tetap ati, meda semua utai nya.",
			"8": "<sup>8</sup> Judah mega meda Aku nyarakka Diri ari Israel, lalu muai iya, laban iya udah ninggalka Aku, lalu udah nyadi indu sundal. Tang Judah, menyadi indu Israel ti enda tetap ati nya, enda nemu takut, lalu iya mega nyundal",
			"9": "<sup>9</sup> lalu enda nemu malu ke ulah diri. Iya ngamahka menua, lalu iya butang laban iya nyembah batu enggau kayu.",
			"10": "<sup>10</sup> Lalu udah bekau semua utai tu, Judah, menyadi Israel ke butang, semina ngeluluka diri pulai baru ngagai Aku. Ati iya endang enda betul. Aku ti TUHAN, udah bejaku.”",
			"11": "<sup>11</sup> Udah nya TUHAN lalu madahka ngagai aku, taja pen Israel udah ninggalka Iya, Israel udah ngayanka diri manah agi ari Judah ke butang.",
			"12": "<sup>12</sup> Iya ngasuh aku mansang lalu madahka ngagai Israel, “Israel ti enda tetap ati, pulai nuan baru ngagai Aku. Aku penuh laban pengasih, lalu Aku enda ringat. Aku enda ringat ngagai nuan belama iya.",
			"13": "<sup>13</sup> Semina ngaku diri udah salah, lalu udah ngelaban TUHAN Allah Taala nuan. Nuan enda tau enda ngaku diri udah nyerahka pengerindu diri ngagai petara orang bansa bukai di baruh semua pun kayu, lalu enda ngasika pesan Aku. Aku ti TUHAN, udah bejaku.",
			"14": "<sup>14</sup> “Kita ti enda tetap ati, pulai meh kita baru ngagai Aku. Kita endang enggi Aku. Aku deka ngambi siku ari bala kita ari genap buah nengeri, enggau dua iku ari siti-siti raban peturun, lalu Aku deka mai kita pulai baru ngagai Bukit Sion.",
			"15": "<sup>15</sup> Aku deka meri kita raja ke ngasika Aku, lalu sida deka merintah kita ngena penemu-dalam enggau pemereti ati.",
			"16": "<sup>16</sup> Udah nya, lebuh kita nyau mayuh tubuh di menua nya, orang enda agi bejakuka pasal Peti Lampang Batu Adat Aku. Sida enda agi berunding tauka ingatka Peti Lampang Batu Adat nya. Sida enda begunaka iya, lalu sida pen enda mega ngaga peti sempekat bukai.",
			"17": "<sup>17</sup> Lebuh maya nya ila, Jerusalem deka dikumbai ‘Kerusi diraja TUHAN.’ lalu semua bansa deka begempuru dia nyembah Aku. Sida enda agi ngereja utai nitihka pengekieh tauka penyai ati sida.",
			"18": "<sup>18</sup> Israel deka begulai enggau Judah, lalu seduai iya deka sama pulai ari menua di utara ti udah alai seduai iya dibuai, lalu pulai baru ngagai menua ti udah diberi Aku nyadika pesaka aki ini kita.”",
			"19": "<sup>19</sup> Ku TUHAN bejaku, “Israel, Aku endang deka nerima nuan nyadika anak Aku lalu meri nuan menua ti ngerinduka ati, menua ti pemadu manah di dunya tu. Aku deka ngasuh nuan ngumbai Aku Apai lalu enda agi ninggalka Aku.",
			"20": "<sup>20</sup> Tang nuan baka bini ti enda tetap ati. Nuan enda tetap ati ngagai Aku. Aku ti TUHAN, udah bejaku.”",
			"21": "<sup>21</sup> Munyi utai bisi didinga ba tuchung bukit: munyi orang Israel ke nyabak minta kasih laban sida udah bedosa lalu enda agi ingatka TUHAN Allah Taala sida.",
			"22": "<sup>22</sup> Pulai baru meh kita, semua kita ke udah ninggalka TUHAN. Iya deka ngeraika kita, lalu ngasuh kita tetap ati. Ku kita, “Au, kami deka pulai baru ngagai TUHAN laban Iya endang Allah Taala kami.",
			"23": "<sup>23</sup> Kami nadai bulih tulung ari engkeramba ti disembah kami ba tuchung bukit. Tulung ti diterima orang Israel semina datai ari TUHAN Allah Taala kami aja.",
			"24": "<sup>24</sup> Tang pengawa besembahka Baal, petara ti ngemalu, udah ngasuh raban bedus enggau raban sapi, anak lelaki enggau anak indu kami lenyau - semua utai ti udah ulih aki ini kami kenyau ari kelia.",
			"25": "<sup>25</sup> Kami patut gali mai pemalu, lalu nejuka pemalu kami ngelamun kami. Kami enggau bala aki ini kami endang udah seruran bedosa ngelaban TUHAN Allah Taala kami. Kami nadai kala ngasika pesan Iya.”"
		},
		"4": {
			"1": "<sup>1</sup> Ku TUHAN bejaku, “Orang Israel, enti kita deka nguingka diri, kuingka diri ngagai Aku baru. Enti kita tetap ati ngagai Aku, lalu muai semua engkeramba ti dipegedika Aku,",
			"2": "<sup>2</sup> kita tau besumpah atas nama Aku. Nya baru semua bansa deka minta Aku merekatka sida, lalu sida deka muji Aku.”",
			"3": "<sup>3</sup> Ku TUHAN bejaku ngagai orang Judah enggau ngagai orang Jerusalem, “Changkul meh tanah umai ti apin dichangkul. Anang nanam benih kita ba madang duri.",
			"4": "<sup>4</sup> Titihka sempekat kita enggau Aku ti TUHAN, lalu serahka diri empu ngagai Aku, kita orang Judah enggau kita orang Jerusalem. Enti kita enda, pengeringat Aku deka mau baka api, ketegal utai ti jai ti udah dikereja kita. Api nya deka mau, lalu nadai orang ulih madamka iya.”",
			"5": "<sup>5</sup> Sepu terumpit di serata menua! Manjung enggau nyawa ti inggar sereta terang! Asuh orang Judah enggau orang di Jerusalem rari ngagai nengeri ti bekuta.",
			"6": "<sup>6</sup> Tunjukka jalai ngagai Sion! Rari ngidupka nyawa diri! Anang betangguh! TUHAN benung mai penusah enggau pengerusak ti besai ari utara.",
			"7": "<sup>7</sup> Baka singa ti mansutka diri ari endur alai iya ti belalai, baka nya meh iya ke ngerusak semua bansa udah belabuh mansang. Iya deka datai lalu ngerusak menua Judah. Nengeri di menua Judah deka nyadi tembawai, lalu nadai orang nguan.",
			"8": "<sup>8</sup> Nya alai, rasukka kain guni, lalu nyabak duie-duie laban TUHAN agi majak ringat ngagai orang Judah.",
			"9": "<sup>9</sup> Ku TUHAN bejaku, “Ba hari nya, bala raja enggau bala pemesai deka takut. Sida imam deka temati-kutu, lalu sida nabi deka alit ati.”",
			"10": "<sup>10</sup> Udah nya aku lalu bejaku, “TUHAN ti Pemadu Tinggi, Nuan udah nipu orang Jerusalem! Nuan udah madahka sida deka diau likun, tang diatu pedang baru deka mumpung pala sida.”",
			"11": "<sup>11</sup> Maya deka datai alai orang Jerusalem deka dipadahka pasal ribut ti angat ti deka muput ngagai sida ari menua puang. Ribut nya ukai ribut ti enda deras ti semina ulih ngebuka ampa aja.",
			"12": "<sup>12</sup> Ribut ti datai ari asuh TUHAN deka deras agi ari nya! TUHAN Empu ke bejaku ngukum nembiak Iya.",
			"13": "<sup>13</sup> Peda bala munsuh datai baka mua hari. Kerita perang sida baka ribut puting beliung, lalu kuda sida laju agi ari menaul. Tulah meh kitai tu! Mati meh kitai tu!",
			"14": "<sup>14</sup> Jerusalem, basu penyai ari ati nuan, ngambika nuan dilepaska. Ni pengelama nuan majak berunding deka bedosa?",
			"15": "<sup>15</sup> Bala seruan ari nengeri Dan enggau ari menua ti bebukit di menua Epraim, madahka berita ti enda manah.",
			"16": "<sup>16</sup> Sida datai laban sida deka meri jaku tangkan ngagai mayuh bengkah bansa, sereta madahka ngagai Jerusalem pasal bala munsuh ke datai ari menua ti jauh. Bala munsuh nya deka manjung ngelaban mayuh bengkah nengeri di menua Judah",
			"17": "<sup>17</sup> lalu ngelulung Jerusalem baka bala lelaki ke nyaga umai, laban orang di Jerusalem udah angkat ngelaban TUHAN. TUHAN udah bejaku.",
			"18": "<sup>18</sup> Judah, nuan empu ke ngasuh pemerinsa tu ninggang nuan, ketegal chara nuan idup enggau ketegal utai ti udah dikereja nuan. Dosa nuan empu ti udah ngasuh pemerinsa tu nyadi. Pemerinsa tu udah ngerejang tungkul ati nuan.",
			"19": "<sup>19</sup> Akai! Enda aku ulih natka diri pedis baka tu! Tungkul ati aku nyau ketap-ketap! Aku enda ulih enda bemunyi. Aku ninga munyi terumpit enggau panjung orang ke beperang.",
			"20": "<sup>20</sup> Penusah ti besai nyau betangkan-tangkan nyadi. Semua menua tu nyau nyadi tembawai magang. Tekala nya langkau kain kami dirusak. Tirai langkau kain kami abis charik.",
			"21": "<sup>21</sup> Ni pengelama aku enda tau enda meda perang tu nyadi lalu ninga terumpit ti inggar bemunyi?",
			"22": "<sup>22</sup> Ku TUHAN bejaku, “Nembiak Aku endang beli. Sida enda nemu Aku. Sida baka anak mit ti beli. Sida enda meretika utai. Sida landik ngereja utai ti jai, tang enda nemu ngereja utai ti manah.”",
			"23": "<sup>23</sup> Aku malik ngagai dunya, lalu meda dunya nya nadai tumbuh utai. Aku engkadah ke langit, tang nadai meda penampak.",
			"24": "<sup>24</sup> Aku malik ngagai bukit, lalu meda bukit berenyang, lalu munggu beguyat.",
			"25": "<sup>25</sup> Aku nadai meda mensia. Indah burung deh udah abis terebai kebukai.",
			"26": "<sup>26</sup> Menua ti ami udah nyadi menua puang. Nengeri di menua nya nyau nyadi tembawai magang laban pemalat pengeringat TUHAN. (",
			"27": "<sup>27</sup> TUHAN endang udah madahka semua dunya deka kusi, tang Iya enda ngerusak dunya datai ke abis.)",
			"28": "<sup>28</sup> Ketegal nya, dunya deka ngulit. Langit deka petang. TUHAN udah bejaku lalu enggai ngubah runding Diri. Iya udah mutuska runding Diri lalu enggai nyurutka Diri.",
			"29": "<sup>29</sup> Lebuh orang ninga munyi nyawa bala soldadu ti nepan kuda, enggau bala soldadu ti besenyataka panah, semua orang deka rari. Sekeda deka rari ngagai utan. Sida ke bukai deka niki ba sebelah batu. Genap buah nengeri nadai agi mensia, lalu nadai orang deka diau dia agi.",
			"30": "<sup>30</sup> Jerusalem, nuan deka diukum! Nama kebuah nuan begari ngena kain ungu? Nama kebuah nuan ngena batu ti berega, lalu ngechat mata diri? Nadai guna nuan ngias gamal diri. Ambai nuan udah nulak nuan lalu deka munuh nuan.",
			"31": "<sup>31</sup> Aku ninga munyi orang nyabak, munyi indu ke radai deka beranak, nyawa ti rauh-rauh munyi indu ke terubah iya beranak. Nya sabak Jerusalem lebuh iya rangap-rangap nyintak seput, entepaka jari iya, lalu bejaku, “Nadai penyadi meh aku tu! Sida deka datai munuh aku!”"
		},
		"5": {
			"1": "<sup>1</sup> Kita orang Jerusalem, belanda meh kita nengah jalai raya kita! Palik ke kiba, palik ke kanan! Awakka kita empu meda! Giga ba sebelah pasar! Kati kita bisi tetemuka orang ti ngereja utai ti ngena sereta nguji tetap ati ngagai Allah Taala? Enti kita bisi tetemuka orang ke baka nya, TUHAN deka ngampun Jerusalem.",
			"2": "<sup>2</sup> Taja pen kita ngumbai diri nyembah TUHAN, tang kita enda ngereja utai nitihka jaku kita.",
			"3": "<sup>3</sup> TUHAN endang ngiga ati ti tetap. Iya malu kita, tang kita enda bedulika Iya. Iya ngeredakka kita, tang kita enggai diajar. Kita kieh, lalu enggai nesal ati ke dosa kita.",
			"4": "<sup>4</sup> Udah nya aku berunding, “Sida tu orang ke nadai nemu utai. Sida beli. Sida enda nemu utai ti dipinta Allah Taala, utai ti diasuh TUHAN kereja sida.",
			"5": "<sup>5</sup> Aku deka mansang ngagai orang ke nyadi tuai lalu bejaku enggau sida. Enda patut sida enda nemu utai ti dipinta Allah Taala, utai ti diasuh TUHAN kereja sida.” Tang semua sida enggai diperintah TUHAN lalu enggai ngasika Iya.",
			"6": "<sup>6</sup> Nya kebuah singa deka datai ari utan lalu munuh sida. Ukui kampung ari menua puang deka nyarikka sida, lalu engkuli deka nyubuk utai ti deka diempa sida ba sebelah nengeri. Enti orang dia pansut ke luar, sida deka dipecharikka jelu laban sida mayuh dosa sereta udah suah ninggalka Allah Taala.",
			"7": "<sup>7</sup> Ku TUHAN nanya, “Nama kebuah Aku patut ngampun dosa nembiak Aku? Sida udah ninggalka Aku lalu udah nyembah engkeramba. Aku nupi nembiak Aku datai ke sida kenyang, tang sida butang lalu bekendak enggau indu sundal.",
			"8": "<sup>8</sup> Sida nyau baka kuda lelaki ti kenyang sereta kanji. Genap iku sida inginka bini pangan diri.",
			"9": "<sup>9</sup> Kati Aku enda patut ngukum sida ketegal semua utai nya? Ku TUHAN bejaku. Kati Aku enda patut malas ngagai bansa orang nya?",
			"10": "<sup>10</sup> Aku deka ngasuh munsuh mampat kebun anggur nembiak Aku tang ukai ngerusak sida abis lengis. Aku deka ngasuh sida nyarau dan, laban dan nya ukai enggi Aku.",
			"11": "<sup>11</sup> Orang Israel enggau orang Judah enda tetap ati ngagai Aku. Aku ti TUHAN, udah bejaku.”",
			"12": "<sup>12</sup> Nembiak TUHAN udah besangkalka Iya, lalu udah nyebut, “Nadai Iya deka ngereja utai. Nadai penusah deka ninggang kitai, lalu kitai enda diserang munsuh tauka laban lapar pungkang.”",
			"13": "<sup>13</sup> Sida udah bejaku ngumbai nabi semina kutap-kutap ngapa, lalu nadai mai pesan ari TUHAN. Ku TUHAN Allah Taala ti Pemadu Bekuasa bejaku ngagai aku, “Jeremiah, laban orang tu udah nyebut nya, Aku deka ngasuh leka jaku Aku nyadi baka api dalam nyawa nuan. Orang mayuh deka nyadi baka kayu, lalu api nya deka nganguska sida.”",
			"15": "<sup>15</sup> Orang Israel, TUHAN deka mai siti bansa ari menua ti jauh nyerang kita. Bansa nya kering sereta lama udah nguan dunya tu, bansa ti enda ditemu kita jaku.",
			"16": "<sup>16</sup> Bala soldadu sida besenyataka panah, kering, lalu munuh enggau nadai pengasih.",
			"17": "<sup>17</sup> Sida deka makai utai ti ditanam kita enggau pemakai kita. Sida deka munuh anak lelaki enggau anak indu kita. Sida deka munuh raban jelu bedus enggau raban jelu sapi kita, lalu ngerusak batang anggur enggau kayu ara kita. Nengeri ti bekuta, ti dikarapka kita, deka dirusak bala soldadu sida.",
			"18": "<sup>18</sup> Ku TUHAN bejaku, “Tang taja pia, lebuh maya nya ila Aku enda ngerusak semua nembiak Aku abis lengis.",
			"19": "<sup>19</sup> Lebuh sida nanyaka kebuah Aku ngereja semua utai tu, padahka ngagai sida, Jeremiah, baka sida ke udah ninggalka Aku lalu betuaika petara orang bansa bukai di menua sida empu, baka nya meh sida deka betuaika orang bansa bukai di menua orang.”",
			"20": "<sup>20</sup> Ku TUHAN bejaku, “Padahka ngagai bala peturun Jakop, padahka ngagai orang ke di menua Judah:",
			"21": "<sup>21</sup> “Anang enda mending, kita orang ke beli sereta lap, ke bisi mata, tang enda ulih meda, ke bisi pending, tang enda ulih ninga.",
			"22": "<sup>22</sup> Aku tu TUHAN. Nama kebuah kita enda nangika Aku? Nama kebuah kita enda getar-getar di mua Aku? Aku ngengkahka pasir nyadika garis entara darat enggau tasik, entara ti tan, lalu enda ulih dilangkah tasik. Tasik nyangka begelumbang, tang iya enda ulih ngelangkah garis entara nya. Gelumbang nyangka besegum, tang iya enda ulih ngelanggar garis entara nya.",
			"23": "<sup>23</sup> Tang kita tu kieh sereta ngelaban. Kita udah limpang, lalu ninggalka Aku.",
			"24": "<sup>24</sup> Kita nadai kala berunding deka nangika Aku, taja pen Aku meri kita ujan lebuh musin ruruh daun, enggau lebuh musin bungai, lalu meri kita musin alai kita ngetau genap taun.",
			"25": "<sup>25</sup> Tang dosa kita udah nagang kita bulih utai ti manah.",
			"26": "<sup>26</sup> “Orang ke jai diau enggau bala nembiak Aku. Sida nan pukat baka ke deka nangkap burung, tang sida udah nan panjuk kena nangkap mensia.",
			"27": "<sup>27</sup> Baka orang ke ngasu ke ngisi sangkar sida enggau burung, baka nya meh sida udah ngisi rumah diri enggau utai ti dichuri sida. Nya kebuah sida bekuasa sereta kaya,",
			"28": "<sup>28</sup> gemu sereta chukup utai diempa. Penyai pengawa sida endang nadai sekat. Sida nadai ngayanka pengelurus lebuh sida ngakim orang ke nadai apai indai, lalu sida enda nyaga hak orang ke seranta.",
			"29": "<sup>29</sup> Kati Aku enda patut ngukum sida ketegal utai nya? Ku TUHAN bejaku. Kati Aku enda patut malas ngagai bansa tu?",
			"30": "<sup>30</sup> Utai ti udu jai udah nyadi di menua tu:",
			"31": "<sup>31</sup> sida nabi benabi ngena jaku ti bula, lalu sida imam merintah nitihka asuh sida nabi; nembiak Aku rindu diperintah baka nya, tang nama utai ti deka dikereja sida lebuh pengujung dunya ila?”"
		},
		"6": {
			"1": "<sup>1</sup> Orang Benjamin, rari meh kita ngagai endur ti likun! Rari ari Jerusalem! Sepu terumpit di Tekoa lalu tungkun api di Bet Hakerem kena megau orang mayuh. Penusah ti besai enggau pengerusak nyau deka datai ari utara.",
			"2": "<sup>2</sup> Nengeri Sion endang manah gaya, tang iya deka dirusak.",
			"3": "<sup>3</sup> Bala raja enggau bala soldadu sida deka nirika kem sida dia. Sida deka nirika langkau kain ngelingi nengeri nya, lalu genap iku sida deka nirika kem sida ba sebarang endur sida deka.",
			"4": "<sup>4</sup> Sida deka bejaku munyi tu, “Kita mesti besedia nyerang Jerusalem! Angkat! Kita deka nyerang ba urung tengah hari!” Tang udah nya sida deka nyebut, “Kelalu laun. Hari nyau deka lemai.",
			"5": "<sup>5</sup> Kitai deka nyerang lebuh malam hari, lalu ngerusak kuta nengeri nya.”",
			"6": "<sup>6</sup> TUHAN ti Pemadu Bekuasa udah ngasuh sida raja nya nebang kayu, lalu nugungka tanah kena ngelulung nengeri Jerusalem, laban ku TUHAN bejaku, “Aku deka ngukum nengeri tu, laban iya penuh laban pengawa ti nekanka pengidup orang.",
			"7": "<sup>7</sup> Baka telaga ti seruran mansutka ai ti beresi, baka nya meh Jerusalem seruran mansutka penyai. Aku ninga munyi pengachau enggau pengerusak di nengeri nya. Semina penyakit enggau telih aja ti dipeda Aku.",
			"8": "<sup>8</sup> Kita orang Jerusalem, awakka penusah nya nyadika jaku tangkan ke kita, laban enti enda pia Aku deka ngelengkaka kita. Aku deka ngaga nengeri kita nyadi menua puang, ti enda diuan mensia.”",
			"9": "<sup>9</sup> Ku TUHAN ti Pemadu Bekuasa bejaku ngagai aku, “Orang Israel deka diruruhka abis lengis ari menua tu, baka ke ngeruruhka buah anggur. Nya alai nuan enda tau enda ngidupka semua orang enggau naka ulih nuan, kala peluang agi bisi.”",
			"10": "<sup>10</sup> Ku aku nyaut, “Sapa deka mendingka aku enti aku bejaku ngagai sida lalu meri jaku tangkan ngagai sida? Sida tu kieh lalu enggai mendingka pesan Nuan. Sida ketawaka utai ti diasuh Nuan sebut aku.",
			"11": "<sup>11</sup> Nuan ringat ngagai sida, lalu aku pen ringat mega ngagai sida, TUHAN, lalu aku enda ulih nagang diri ringat.” Udah nya TUHAN lalu bejaku ngagai aku, “Bubuhka pengeringat Aku ngagai bala anak mit ti ba jalai raya, enggau ba gempuru bala orang ke biak. Laki enggau bini deka ditabanka. Indah sida ke tuai deh deka ditabanka.",
			"12": "<sup>12</sup> Rumah sida deka diberi ngagai orang bukai, lalu baka nya mega umai enggau bini sida. Aku deka ngukum orang di menua tu.",
			"13": "<sup>13</sup> Semua orang ke besai enggau ke mit bela nipu ngulihka duit. Indah sida nabi enggau sida imam deh nipu orang mayuh.",
			"14": "<sup>14</sup> Sida ngumbai bakal nembiak Aku nya semina rajai aja. Ku sida, ‘Nya nadai ngawa,’ tang utai nya tau ngawa.",
			"15": "<sup>15</sup> Kati sida nemu malu ke diri ti udah ngereja utai ti jai nya? Enda, laban sida endang enda nemu malu. Indah mua sida deh enda nemu bebali mirah. Nya alai sida deka rebah baka orang bukai. Lebuh Aku ngukum sida, sida deka mati. Aku ti TUHAN, udah bejaku.”",
			"16": "<sup>16</sup> Ku TUHAN bejaku ngagai bala nembiak Iya, “Alai kita bediri ba simpang jalai raya, lalu peratika utai dia. Tanyaka dini alai jalai raya ti dulu kelia, enggau endur alai jalai raya ti pemadu manah. Bejalai nengah jalai raya nya, nya baru kita deka diau nadai utai ngachau.” Tang ku sida, “Kami enggai!”",
			"17": "<sup>17</sup> Udah nya TUHAN ngasuh bala jejaga mendingka munyi terumpit. Tang ku sida, “Kami enggai mending.”",
			"18": "<sup>18</sup> Nya alai TUHAN bejaku, “Anang enda mending, kita semua bansa, ngambika kita nemu utai ti deka nyadi ba bala nembiak Aku.",
			"19": "<sup>19</sup> Anang enda mending, dunya! Aku deka ngerusak bala orang tu nyadika ukum sida ketegal semua penyai ti udah dikereja sida, laban sida udah nulak ajar Aku lalu enda ngasika jaku Aku.",
			"20": "<sup>20</sup> Aku enda begunaka menyan ti dibai sida ari Sheba, tauka rempah ti dibai ari menua ti jauh. Aku enggai nerima pemeri sida, tauka rinduka piring sida.",
			"21": "<sup>21</sup> Nya alai Aku deka ngasuh orang tu tesangkut lalu tetingkap. Apai indai enggau bala anak sida deka mati, lalu baka nya mega bala pangan enggau orang ke berimbai pendiau enggau sida.”",
			"22": "<sup>22</sup> Ku TUHAN bejaku, “Bala orang bisi datai ari sebuah menua ti di utara. Siti bansa ti kering di menua ti jauh, nyendiaka diri mansang beperang.",
			"23": "<sup>23</sup> Sida besenyataka panah enggau pedang. Sida tu jai enggau orang, sereta nadai pengasih. Sida munyi segum pangka gelumbang lebuh sida nepan kuda. Sida sedia deka nyerang Jerusalem.”",
			"24": "<sup>24</sup> Ku orang Jerusalem bejaku, “Kami udah ninga berita nya, lalu kami nyau lembut tulang. Ati kami balat irau lalu kami berasai pedis baka indu ke radai deka beranak.",
			"25": "<sup>25</sup> Kami enda berani pansut ngagai menua pesisir, tauka bejalai nengah jalai raya, laban bala munsuh kami mai senyata, lalu kami dikelingi utai ti balat ngenakut.”",
			"26": "<sup>26</sup> Ku TUHAN bejaku ngagai bala nembiak Iya, “Rasukka kain guni, lalu baringka diri malai amau. Ngulit meh kita enggau ai mata, baka ke ngulitka anak tunggal kita, laban iya ti deka ngerusak kita, deka nyerang kita enggau ngenyit.",
			"27": "<sup>27</sup> Jeremiah, abas ati bala nembiak Aku, baka nuan ke ngabas pengering besi, lalu peratika gaya sida.",
			"28": "<sup>28</sup> Semua sida nya seruran deka angkat ngelaban sereta kieh magang, kering baka temaga enggau besi. Semua sida nya jai magang, bejalai kia-kia bejakuka orang.",
			"29": "<sup>29</sup> Api menyadi mau amat, tang tai besi nya enda luluh lalu enda mega lilih. Nadai guna majak nuchi bala nembiak Aku, laban sida ke jai enda dibuai.",
			"30": "<sup>30</sup> Sida deka dikumbai tai besi ti nadai rega, laban Aku ti TUHAN udah nulak sida.”"
		},
		"7": {
			"1": "<sup>1</sup> TUHAN ngasuh aku mansang ngagai mua pintu Rumah Sembiang, ba endur alai orang Judah besembiang. Iya ngasuh aku bediri dia lalu madahka ngagai sida utai ti udah disebut TUHAN ti Pemadu Bekuasa, ti Allah Taala ke disembah orang Israel: “Ubah jalai pengidup enggau utai ti dikereja kita. Nya baru Aku deka ngasuh kita meruan diau ditu.",
			"4": "<sup>4</sup> Badu agi arapka jaku ti nipu tu, ‘Kami likun! Tu Rumah TUHAN, tu Rumah TUHAN, tu Rumah TUHAN!’",
			"5": "<sup>5</sup> “Ubah jalai kita idup, lalu badu agi ngereja utai baka ke dikereja kita diatu. Anang enda lurus ati enggau pangan diri.",
			"6": "<sup>6</sup> Badu agi ngambi ulih ba orang bukai, orang ke patu balu. Badu agi munuh orang ke nadai penyalah di menua tu. Badu agi nyembah petara bukai laban pengawa nya deka ngerusak kita.",
			"7": "<sup>7</sup> Enti kita berubah, nya baru Aku deka meruan diau enggau kita di menua ti udah diberi Aku ngagai aki ini kita nyadika pesaka sida belama iya.",
			"8": "<sup>8</sup> “Peda kita, kita bekering ba jaku tipu.",
			"9": "<sup>9</sup> Kita ngenchuri, munuh orang, butang, besaksi bula lalu ngelanggar sumpah diri empu, ngenjuk piring ngagai Baal, lalu nyembah petara ti nadai kala ditemu kita.",
			"10": "<sup>10</sup> Kita ngereja utai ti dipegedika Aku, lalu udah nya kita datai lalu bediri di mua Aku, dalam Rumah Aku Empu, lalu nyebut, ‘Kami likun!’",
			"11": "<sup>11</sup> Kati kita ngumbai Rumah Aku endur alai perumpak belalai? Aku udah meda utai ti dikereja kita.",
			"12": "<sup>12</sup> Alai kita mansang ngagai Siloh, ti terubah endur alai Aku patut disembah, lalu peda kita utai ti udah dikereja Aku ngagai nengeri nya ketegal dosa nembiak Aku orang Israel.",
			"13": "<sup>13</sup> Kita udah ngereja semua dosa nya, lalu taja pen Aku udah suah bejaku ngagai kita, kita enggai mending. Kita enggai nyaut lebuh Aku ngangauka kita.",
			"14": "<sup>14</sup> Nya alai, Aku deka ngereja ngagai Rumah Aku, Rumah Sembiang ti dikarapka kita, baka ke udah dikereja Aku ngagai Siloh. Ba endur tu, ti udah diberi Aku ngagai aki ini kita enggau ngagai kita empu, Aku deka ngereja utai baka ke udah dikereja Aku ngagai Siloh.",
			"15": "<sup>15</sup> Aku deka muru kita ari mua Aku, baka Aku ti udah muru bala kaban belayan kita, iya nya orang Israel. Aku ti TUHAN, udah bejaku.”",
			"16": "<sup>16</sup> Ku TUHAN bejaku, “Jeremiah, anang besampika bala orang tu. Anang nyabak tauka besampi ngarika sida. Anang minta kasih ngagai Aku, laban Aku enggai mendingka nuan.",
			"17": "<sup>17</sup> Kati nuan nadai meda utai ti dikereja sida dalam berapa bengkah nengeri di menua Judah, enggau ba sebelah jalai raya di Jerusalem?",
			"18": "<sup>18</sup> Bala anak mit begumpulka kayu api, sida ke lelaki betungkunka api, lalu sida ke indu betunyauka tepung kena ngaga roti ke petara indu ke dikumbai sida Kuin Menua Serega. Sida mega nuang piring wain ke petara bukai, kena sida ngemediska ati Aku.",
			"19": "<sup>19</sup> Tang kati sida amat ngemediska ati Aku? Ukai. Sida semina ngemedis sereta ngemaluka diri empu.",
			"20": "<sup>20</sup> Nya alai Aku, TUHAN ti Pemadu Tinggi, deka mubuhka pengeringat Aku ngagai Rumah Sembiang tu. Aku deka mubuhka pengeringat Aku ngagai mensia, ngagai jelu, ngagai kayu enggau ngagai utai ti ditanam. Pengeringat Aku deka mau baka api ti enda nemu padam.",
			"21": "<sup>21</sup> “Nembiak Aku, kita nunu sekeda piring retung ba alta, lalu sekeda piring nya tau diempa kita. Tang utai ti disebut Aku ti TUHAN nya, manah agi enti kita terus makai semua piring nya.",
			"22": "<sup>22</sup> Laban Aku nadai meri pesan pasal piring tunu tauka pasal piring bukai ngagai aki ini kita lebuh Aku mai sida pansut ari menua Ejip.",
			"23": "<sup>23</sup> Tang Aku amat ngasuh sida ngasika Aku, ngambika Aku nyadika Allah Taala sida, lalu sida nyadi nembiak Aku. Lalu Aku ngasuh sida diau nitihka jaku Aku, ngambika sida mujur.",
			"24": "<sup>24</sup> Tang sida enda ngasi tauka mending, tang ngereja sebarang utai nitihka pengekieh enggau penyai ati sida, lalu sida majak jai-sejai, ukai majak manah-semanah.",
			"25": "<sup>25</sup> Kenyau ari maya lebuh bala aki ini kita pansut ari menua Ejip nyentuk ngagai sehari tu, Aku udah majak ngirumka nembiak Aku, iya nya sida nabi, ngagai kita.",
			"26": "<sup>26</sup> Tang nadai siku kita deka ninga tauka mending, tang kita mansang lebih agi kieh, sereta lebih agi deka angkat ngelaban ari aki ini kita kelia.",
			"27": "<sup>27</sup> Nya alai, Jeremiah, nuan deka nyebut semua leka jaku tu ngagai bala nembiak Aku, tang sida enggai mendingka nuan. Nuan deka ngangauka sida, tang sida enggai nyaut.",
			"28": "<sup>28</sup> Nuan deka madahka ngagai sida pasal bansa sida ke enda ngasika Aku, TUHAN ti Allah Taala sida, tauka belajar ari ukum sida. Penetap ati udah mati. Penetap ati nya nadai agi dikenang.",
			"29": "<sup>29</sup> “Ngulit meh kita orang Jerusalem. Guntin lalu buai buk kita. Nyabak meh kita ngena leka sabak kenang ba tuchung bukit, laban Aku ti TUHAN, ringat lalu udah nulak bala nembiak Aku.",
			"30": "<sup>30</sup> “Orang Judah udah ngereja utai ti jai. Sida udah ngengkahka engkeramba sida ke dipegedika Aku dalam Rumah Sembiang Aku, lalu udah ngamahka Rumah nya.",
			"31": "<sup>31</sup> Sida udah ngaga siti alta ti dikumbai Topet, ba Lebak Hinom ngambika sida ulih nyerahka anak lelaki enggau anak indu sida nyadika piring tunu. Aku nadai ngasuh sida ngereja utai tu. Indah berundingka utai nya deh Aku enda.",
			"32": "<sup>32</sup> Nya alai, maya deka datai alai endur nya enda agi dikumbai Topet tauka Lebak Hinom, tang Emperan Alai Bebunuh. Sida deka nguburka orang dia, laban sida nadai endur bukai alai nguburka bangkai.",
			"33": "<sup>33</sup> Bangkai sida deka nyadika pemakai ke burung, enggau jelu babas, lalu burung tauka jelu nya nadai orang muru.",
			"34": "<sup>34</sup> Menua tu deka nyadi menua puang. Aku deka ngasuh semua munyi mensia ti rami gaga, enggau munyi mensia ti lantang ati nikah, lesap magang ari semua nengeri di menua Judah, enggau ari semua jalai raya di Jerusalem."
		},
		"8": {
			"1": "<sup>1</sup> “Lebuh maya nya ila, rangkah tulang sida raja enggau rangkah tulang bala pemesai orang Judah, sereta enggau rangkah tulang sida imam, sida nabi, enggau rangkah tulang orang bukai ti udah diau di Jerusalem, deka diambi pansut ari kubur sida.",
			"2": "<sup>2</sup> Rangkah tulang sida nya enda digempuru lalu dikuburka, tang deka digaga nyadi baka baja, betegaring ba sebelah tanah. Rangkah tulang nya deka diachirka lalu dipanchar mata hari, bulan, enggau bintang, ti udah dikerinduka bala orang tu, lalu dipetuaika sida, sereta udah alai sida betanya enggau disembah sida.",
			"3": "<sup>3</sup> Lalu orang ke agi idup ari bansa ti jai tu, ti diau ba endur alai Aku udah ngachirka sida, deka minta diri mati ari ke idup. Aku TUHAN ti Pemadu Bekuasa, udah bejaku.”",
			"4": "<sup>4</sup> TUHAN ngasuh aku nyebut utai tu ngagai bala nembiak Iya, “Lebuh orang rebah, kati iya enda angkat baru? Enti orang enda tetemuka jalai raya, kati iya enda nikal?",
			"5": "<sup>5</sup> Nya alai, nama kebuah kita ke nembiak Aku, ninggalka Aku, lalu enda pulai baru ngagai Aku? Kita bepegai teguh ba engkeramba kita, lalu enggai pulai baru ngagai Aku.",
			"6": "<sup>6</sup> Aku mending enggau bebendar, tang kita enda nyebut utai ti bendar. Nadai siku kita udah nesal ati ke penyai diri. Nadai siku kita udah kala nanya, ‘Nama penyalah ti udah dikereja aku?’ Genap iku kita bela nitihka jalai diri empu magang, baka kuda ti belanda ngagai endur alai beperang.",
			"7": "<sup>7</sup> Indah burung undan deh nemu maya diri pulai. Burung achang, lelayang, enggau engkerasak nemu maya sida patut mindah ngagai menua bukai. Tang kita ke nembiak Aku enda nemu adat ti dikena Aku merintah kita.",
			"8": "<sup>8</sup> Baka ni ku kita tau ngumbai diri bepenemu-dalam, lalu madahka diri nemu Adat Aku? Peda kita, adat tu udah diubah bala tukang tulis ti enda betul ati.",
			"9": "<sup>9</sup> Bala kita ke bepenemu-dalam deka dipechat. Runding sida nyau charut, lalu sida nadai nemu berunding agi. Sida udah nulak jaku Aku, nya alai nama penemu-dalam ti dikembuan sida diatu?",
			"10": "<sup>10</sup> Nya alai Aku deka meri tanah umai sida ngagai orang bukai, lalu meri bini sida ngagai lelaki bukai. Genap iku sida, ke besai enggau ke mit, bela nguji nipu ngulihka duit. Indah sida nabi enggau sida imam empu deh nipu orang mayuh.",
			"11": "<sup>11</sup> Sida ngumbai bakal bala nembiak Aku nya semina rajai aja. Ku sida, ‘Nya nadai ngawa,’ ku sida bejaku. Tang utai nya tau ngawa.",
			"12": "<sup>12</sup> Kita ke nembiak Aku, kati kita nemu malu ngereja utai ti jai nya? Enda. Kita nadai nemu malu. Indah mua kita deh enda bebali mirah! Nya alai kita deka dirusak baka orang bukai. Lebuh Aku ngukum kita, nya meh pengujung kita. Aku ti TUHAN, udah bejaku.",
			"13": "<sup>13</sup> “Aku ingin deka ngempuruka bala nembiak Aku, baka orang bumai ke ngetau, tang bala nembiak Aku baka batang anggur ti nadai buah, baka kayu ara ti rumbau. Indah daun sida deh abis layu. Nya alai Aku udah ngemendarka orang bansa bukai bempu menua sida.”",
			"14": "<sup>14</sup> “Nama kebuah kitai duduk ngapa?” ku bala nembiak Allah Taala nanya. “Aram kitai mansang ngagai nengeri ti bekuta, lalu mati dia. TUHAN Allah Taala kitai udah ngukum kitai mati. Iya udah ngasuh kitai ngirup ai ti berachun laban kitai udah bedosa ngelaban Iya.",
			"15": "<sup>15</sup> Kitai ngarapka diri bisi maya pemaik enggau maya suman, tang nya nadai guna, laban utai ti balat ngenakut datai.",
			"16": "<sup>16</sup> Bala munsuh kitai udah datai di nengeri Dan. Kitai ninga munyi kesuh idung kuda sida. Semua menua tu begetar magang lebuh kuda sida bemunyi. Bala munsuh kitai udah datai deka ngerusak menua kitai, enggau semua utai di menua tu, nengeri kitai enggau semua orang ke diau di menua tu.”",
			"17": "<sup>17</sup> Ku TUHAN bejaku, “Bejaga kita! Aku deka ngirumka ular ngagai kita, ular ti bisa ti enda ulih dipejinakka, lalu sida deka mantuk kita.”",
			"18": "<sup>18</sup> Ati aku enda nemu badu sinu. Ati aku balat tusah.",
			"19": "<sup>19</sup> Pendingka ulih kita! Di serata menua tu bala nembiak Aku nyabak, “Kati TUHAN nadai agi di Sion? Kati raja nengeri Sion nadai agi dia?” Ku TUHAN ti Raja sida nyaut, “Nama kebuah kita nyungkak Aku ringat? Kita besembahka engkeramba, lalu meremi ngagai petara orang bansa bukai ke nadai reti.”",
			"20": "<sup>20</sup> Ku orang mayuh ngangau, “Musin panas nyau udah lepas, maya ngetau nyau udah abis, tang apin ga kami tu dilepaska.”",
			"21": "<sup>21</sup> Ati aku asai ti runtuh laban bala nembiak aku udah kelalu tusah ati. Aku ngulit. Ati aku balat sinu.",
			"22": "<sup>22</sup> Kati menua Giliat nadai ubat? Kati menua Giliat nadai lutur? Enti bisi, nama kebuah bala nembiak aku lalu apin digeraika?"
		},
		"9": {
			"1": "<sup>1</sup> Naka meh pemanah enti sema pala aku baka telaga ti penuh laban ai, lalu mata aku penuh laban ai mata, ngambika aku ulih nyabak siang malam ke orang ari bansa aku ti udah dibunuh.",
			"2": "<sup>2</sup> Naka meh pemanah enti sema aku bisi endur alai diau di menua puang alai aku ulih nyeraraka diri ari bansa aku empu. Semua sida bela enda tetap ati, orang ke bejualka bansa diri.",
			"3": "<sup>3</sup> Sida semampai deka nusui utai ti bula. Ati ti bingkuk, ukai pengelurus, ti merintah menua tu. Ku TUHAN bejaku, “Bala nembiak Aku enda ngetu-ngetu ngereja penyai, sida enda ngelala Aku.”",
			"4": "<sup>4</sup> Awakka genap iku orang bejaga ari pangan diri, lalu enda ngarapka diri menyadi, laban genap iku menyadi bela nipu magang, lalu semua orang bela bejai pangan diri.",
			"5": "<sup>5</sup> Genap iku sida bela nipu pangan diri, lalu nadai siku sida nusui utai ti bendar; Sida udah ngajar dilah sida bejaku bula; Sida ngereja penyai datai ke sida nyau kelalu lelak lalu enda ulih nesal ati ke dosa sida.",
			"6": "<sup>6</sup> Sida enda ngetu-ngetu nekanka orang, enda ngetu-ngetu nipu orang, lalu enggai ngelala Aku, ku TUHAN bejaku.",
			"7": "<sup>7</sup> Nya alai ku TUHAN ti Pemadu Bekuasa bejaku, “Aku deka nuchi lalu nguji sida, laban nama utai bukai ulih dikereja Aku ke bala nembiak Aku?",
			"8": "<sup>8</sup> Dilah sida baka laja ti bisa. Sida bejaku nipu orang; Genap iku sida bejaku manah enggau pangan diri, tang iya ti bendar, sida manjuk pangan diri.",
			"9": "<sup>9</sup> Kati Aku enda patut ngukum sida ketegal utai nya? Ku TUHAN bejaku; Kati Aku enda patut malas bansa orang nya?",
			"10": "<sup>10</sup> Ku aku bejaku, “Aku deka ngulitka bukit lalu nyabakka padang rumput, laban sida udah rangkai, lalu nadai orang bejalai nengah sida. Munyi nyawa jelu tupi nadai agi didinga. Burung enggau jelu babas udah rari lalu nadai agi.”",
			"11": "<sup>11</sup> Ku TUHAN bejaku, “Aku deka ngeruntuhka Jerusalem nyadi tembawai, nyadi endur alai jelu pasun diau. Semua nengeri di menua Judah nadai orang nguan, nadai orang diau dia.”",
			"12": "<sup>12</sup> Aku lalu nanya, “TUHAN, nama kebuah menua rusak lalu rangkai baka menua puang, datai ke orang nyau nadai agi bejalai nengah iya? Sapa orang ke chukup bepenemu-dalam ke ulih meretika utai tu? Ngagai sapa Nuan udah nerangka utai tu, ngambika sida ulih madahka ngagai orang bukai?”",
			"13": "<sup>13</sup> Ku TUHAN nyaut, “Utai tu nyadi laban bala nembiak Aku udah ngelengkaka Adat ti diberi Aku ngagai sida, lalu sida enda ngasika jaku Aku, sereta enda nitihka Adat Aku,",
			"14": "<sup>14</sup> tang udah kieh, lalu udah nyembah Baal, nitihka ajar aki ini sida.",
			"15": "<sup>15</sup> Nya alai, baka tu ku jaku TUHAN ti Pemadu Bekuasa, ti Allah Taala ke disembah orang Israel: Aku deka meri ngagai bala nembiak Aku utai ti pait nyadika pemakai sida, enggau ai ti berachun nyadika ai irup sida.",
			"16": "<sup>16</sup> Aku deka ngachirka sida ngagai semua menua ti nadai kala didinga aki ini sida tauka didinga sida empu, lalu Aku deka ngasuh bala soldadu ngelaban sida datai ke Aku udah ngerusak semua sida abis lengis.”",
			"17": "<sup>17</sup> Ku TUHAN ti Pemadu Bekuasa bejaku, “Uji perundingka utai ti nyadi! Kangauka tukang sabak, sida indu ke nyabakka orang ke mati.”",
			"18": "<sup>18</sup> Ku orang mayuh bejaku, “Asuh sida datai enggau jampat lalu nyabakka kitai, datai ke ai mata kitai nyau meili-ili, lalu kulit mata kitai nyau basah laban ai mata.”",
			"19": "<sup>19</sup> Pendingka munyi sabak orang di Sion: “Kami tu rusak! Kami udu malu laban kami udah ninggalka menua, laban sida udah ngerubuh rumah kami.”",
			"20": "<sup>20</sup> Ku aku bejaku, “Pendingka TUHAN, kita ke indu, lalu peratika leka jaku Iya. Ajar anak indu kita chara ngulit, enggau bala pangan kita chara nyabakka orang ke mati,",
			"21": "<sup>21</sup> laban pemati udah tama nengah lubang jenila kitai lalu udah tama ngagai istana kitai. Iya udah munuh bala anak mit ba sebelah jalai raya enggau sida ke bujang di pasar.",
			"22": "<sup>22</sup> Bangkai mensia nyau ngachir di semua endur, baka tugung tai jelu ti di padang, baka gandum ti udah dikempat, ti enda digumpul orang. Tu meh utai ti udah diasuh TUHAN sebut aku.”",
			"23": "<sup>23</sup> Ku TUHAN bejaku, “Orang ke bepenemu-dalam enda patut temegahka penemu-dalam sida, lalu orang ke kering enda patut temegahka pengering sida, lalu orang ke kaya, enda patut temegahka pengaya sida.",
			"24": "<sup>24</sup> Enti orang deka temegah, sida patut temegahka diri ti bepenemu-dalam, lalu nemu Aku rindu ngayanka pengerindu enggau pengelurus di dunya tu, laban nya meh utai ti ngasuh ati Aku gaga. Aku ti TUHAN, udah bejaku.”",
			"25": "<sup>25</sup> Ku TUHAN bejaku, “Maya deka datai alai Aku deka ngukum orang ke udah ditutus: orang Ejip, Judah, Edom, Amon, Moap, enggau orang ke diau di menua puang, ti udah netak buk sida pandak. Semua sida tu, nyengkaum orang Israel, udah ditutus magang, tang sida dikumbai enda ditutus, laban sida enda nitihka sempekat Aku.”"
		},
		"10": {
			"1": "<sup>1</sup> Orang Israel, pendingka pesan ti diberi TUHAN ngagai kita.",
			"2": "<sup>2</sup> Ku TUHAN bejaku, “Anang nitihka ulah orang bansa bukai. Anang irau ati ke tanda ti nyelai ti dipeda kita di langit, taja pen bansa bukai balat takut,",
			"3": "<sup>3</sup> laban agama orang bansa bukai nya agama ti nadai reti. Kayu ditebang dalam utan. Kayu nya dipansap orang ke landik begagaka utai,",
			"4": "<sup>4</sup> lalu diias ngena pirak enggau emas. Sida mantangka iya ngena paku lawang ngambika iya enda rebah.",
			"5": "<sup>5</sup> Engkeramba nya baka engkeramba ti dikena muru burung ba kebun semangka. Sida enda nemu bejaku. Sida enda tau enda disan laban sida enda nemu bejalai. Anang takutka sida, laban sida enda ulih ngemediska kita lalu sida pen enda mega ulih nulung kita.”",
			"6": "<sup>6</sup> TUHAN, nadai orang ke sebaka enggau Nuan. Nuan kering, lalu nama Nuan besai sereta bekuasa.",
			"7": "<sup>7</sup> Sapa enggai ngemesaika Nuan ti Raja ke semua bansa? Laban Nuan endang patut dikemesaika. Nadai orang ke baka Nuan ari bala orang ke bepenemu-dalam ari semua bansa, tauka ari bala raja sida.",
			"8": "<sup>8</sup> Sida nya beli sereta lap magang. Nama utai ti ulih dipelajarka sida ari engkeramba ti digaga ari kayu?",
			"9": "<sup>9</sup> Engkeramba sida disampak enggau pirak ari menua Spain enggau ngena emas ari Upas, semua digaga jari orang ke landik. Sida diberi gari ti digaga ari kain ti mirah puda enggau kain ungu ti ditenun orang ke landik betenun.",
			"10": "<sup>10</sup> Tang Nuan, TUHAN, endang Allah Taala ti bendar, Nuan endang Allah Taala ti idup Raja ti meruan belama iya. Lebuh Nuan ringat, dunya begetar. Semua bansa enda ulih natka pengeringat Nuan. (",
			"11": "<sup>11</sup> Kita enda tau enda madahka ngagai sida, petara ti enda ngaga langit enggau dunya deka dirusak. Sida deka dibuai ari semua endur di dunya tu.)",
			"12": "<sup>12</sup> TUHAN ngaga dunya ngena kuasa Iya Empu. Ulih penemu-dalam Iya, Iya ngaga dunya sereta mintarka langit.",
			"13": "<sup>13</sup> Lebuh Iya bejaku, ai ti ari atas langit lalu beguru. Iya mai mua hari ari tisi dunya. Iya ngasuh kilat nyelar lebuh hari ujan lalu ngirumka ribut ari bilik setor Iya.",
			"14": "<sup>14</sup> Lebuh orang meda utai nya, sida berasai beli sereta nadai nemu utai. Sida ke begagaka engkeramba, deka asa ngapa, laban petara ti digaga sida nya petara ti pelesu sereta enda nemu enseput.",
			"15": "<sup>15</sup> Petara nya nadai guna, lalu patut dipechat. Sida deka dirusak lebuh TUHAN datai lalu nyamah sida.",
			"16": "<sup>16</sup> Allah Taala Jakop enda baka bala petara nya, laban Iya nempa semua utai, lalu Iya udah milih Israel nyadika nembiak Iya. Nama Iya TUHAN ti Pemadu Bekuasa.",
			"17": "<sup>17</sup> Orang Jerusalem, kita dikelulung munsuh! Gumpul utai kita.",
			"18": "<sup>18</sup> TUHAN deka muai kita ari menua tu. Iya deka ngeredakka kita, datai ke nadai siku kita agi tinggal. TUHAN udah bejaku.",
			"19": "<sup>19</sup> Ku orang Jerusalem nyabak, “Naka meh pemalat kami telih! Abi telih kami nyau enda ulih suman. Kami udah ngumbai diri ulih natka utai tu!",
			"20": "<sup>20</sup> Langkau kain kami nyau rusak. Tali bantil langkau kain kami udah putus. Bala anak kami udah bejalai ngagai endur bukai. Nadai agi orang tinggal nirika langkau kain ke kami baru, nadai agi orang ngantung kain tirai sida.”",
			"21": "<sup>21</sup> Ku aku nyaut, “Bala tuai kitai endang beli. Sida nadai minta iring ari TUHAN. Nya meh kebuah sida puntan, lalu bansa kitai pambar pendiau.",
			"22": "<sup>22</sup> Dinga! Berita bisi udah diterima! Utai bemunyi inggar amat di menua ti di utara. Bala soldadu iya deka ngasuh mayuh nengeri di menua Judah nyadi menua puang ti alai pasun diau.”",
			"23": "<sup>23</sup> TUHAN, aku nemu, nadai siku kami bisi kuasa ngatur pengidup diri. Nadai siku kami bisi kuasa atas seput diri empu.",
			"24": "<sup>24</sup> Ajar nembiak Nuan, TUHAN, tang anang kelalu kasar enggau kami tauka ngukum kami lebuh Nuan ringat, enggai ke kami mati.",
			"25": "<sup>25</sup> Kuingka pengeringat Nuan ngagai semua bansa ti enda nyembah Nuan enggau ngagai orang ke nulak Nuan, laban sida udah munuh bala nembiak Nuan. Sida udah ngerusak kami abis lengis lalu ngaga menua kami nyadi tembawai."
		},
		"11": {
			"1": "<sup>1</sup> Ku TUHAN bejaku ngagai aku,",
			"2": "<sup>2</sup> “Pendingka jaku ti disebut dalam sempekat tu. Padahka ngagai orang Judah enggau ngagai orang di Jerusalem,",
			"3": "<sup>3</sup> Aku ti TUHAN Allah Taala ke disembah orang Israel udah nyumpah semua orang ke enda ngasika jaku ti disebut dalam sempekat tu.",
			"4": "<sup>4</sup> Tu meh sempekat ti udah digaga Aku enggau bala aki ini sida lebuh Aku mai sida pansut ari menua Ejip, menua ti baka serumbung api ke sida. Aku udah ngasuh sida ngasika Aku, lalu ngereja semua utai ti udah diasuh Aku. Aku udah madahka ngagai sida, enti sida ngasi, sida deka nyadi nembiak Aku, lalu Aku deka nyadi Allah Taala sida.",
			"5": "<sup>5</sup> Nya baru Aku deka ngamatka semaya ti udah digaga Aku enggau bala aki ini sida, semaya Aku ti deka meri sida menua ti kaya sereta ami, ti dikembuan sida diatu.” Ku aku, “Au, TUHAN.”",
			"6": "<sup>6</sup> Udah nya TUHAN bejaku ngagai aku, “Alai nuan mupuk ngagai semua nengeri di menua Judah, enggau ngagai semua jalai raya di Jerusalem. Padahka pesan Aku dia, lalu asuh orang mayuh mending sereta ngasika jaku ti disebut dalam sempekat nya.",
			"7": "<sup>7</sup> Lebuh Aku mai bala aki ini sida pansut ari menua Ejip, Aku nangkan sida enggau jaku ngena sumpah ngasuh sida ngasika Aku, lalu Aku majak meri jaku tangkan nya ngagai orang mayuh nyentuk ngagai sehari tu.",
			"8": "<sup>8</sup> Tang sida enda mending tauka ngasi. Semua sida majak kieh sereta jai baka selama. Aku udah ngasuh sida nitihka sempekat nya, tang sida enggai. Nya alai Aku ngasuh sida ditinggang semua ukum ti disebut dalam sempekat nya.”",
			"9": "<sup>9</sup> Udah nya TUHAN lalu bejaku ngagai aku, “Orang Judah enggau orang Jerusalem benung bepekat ngelaban Aku.",
			"10": "<sup>10</sup> Sida udah pulai baru ngagai dosa aki ini sida ke enggai ngereja utai nitihka jaku Aku. Sida udah nyembah petara bukai. Israel enggau Judah udah sama ngelanggar sempekat ti udah digaga Aku enggau aki ini sida.",
			"11": "<sup>11</sup> Nya alai diatu Aku ti TUHAN, meri sida jaku tangkan tu: Aku deka ngasuh pengerusak ninggang sida, lalu sida enda ulih ngerarika diri. Lalu lebuh sida ngangauka Aku minta Aku nulung sida, Aku enggai mendingka sida.",
			"12": "<sup>12</sup> Udah nya orang Judah enggau orang di Jerusalem deka mansang ngagai bala petara ti diberi sida piring, lalu ngangau minta bala petara nya nulung sida. Tang bala petara nya enda ulih nyelamatka sida lebuh pengerusak nya datai.",
			"13": "<sup>13</sup> Petara orang Judah nyau ngemayuh nengeri sida empu, lalu pemayuh alta ti udah didirika orang ke diau di Jerusalem alai sida ngenjuk piring ngagai petara Baal ti jai nya, nyau ngemayuh jalai raya di nengeri nya empu.",
			"14": "<sup>14</sup> Jeremiah, anang besampi ngagai Aku tauka minta kasih ari Aku ngarika bala orang nya, laban lebuh sida ditinggang penusah, lalu ngangau minta Aku nulung sida, Aku enggai mendingka sida.”",
			"15": "<sup>15</sup> Ku TUHAN bejaku, “Orang ke dikerinduka Aku majak ngereja utai ti jai. Baka ni ku sida tau bisi hak tama ngagai Rumah Aku? Kati sida ngumbai semaya enggau jelu ti dienjuk sida nyadika piring ulih nagang penusah ti besai ninggang sida? Lalu udah nya sida rami gaga?",
			"16": "<sup>16</sup> Dulu suba Aku ngumbai sida nya kayu kana ti lebat daun, penuh laban buah ti manah, tang diatu, ngena nyawa ti meletup munyi guntur, Aku deka nyelup daun kayu kana nya ngena api, lalu matahka dan iya.",
			"17": "<sup>17</sup> “Aku, TUHAN ti Pemadu Bekuasa, udah nanam Israel enggau Judah, tang diatu Aku deka ngasuh seduai iya ditinggang penusah ti besai, ketegal penyai ti udah dikereja seduai iya, lalu nyungkak Aku ringat lebuh seduai iya ngenjuk piring ngagai Baal.”",
			"18": "<sup>18</sup> TUHAN madahka ngagai aku pasal bala munsuh aku ke bepekat ngelaban aku.",
			"19": "<sup>19</sup> Aku nyau baka anak domba ti jinak ti dibai pansut lalu disayat, lalu aku enda nemu sida ngaga pelan ti jai kena sida ngelaban aku. Ku sida, “Aram kitai nebang kayu nya kala lebuh iya agi galak. Aram kitai munuh iya, ngambika orang nadai agi ingatka iya.”",
			"20": "<sup>20</sup> Aku lalu besampi, “TUHAN ti Pemadu Bekuasa, Nuan endang Hakim ti lurus. Nuan ngabas runding enggau ati mensia. Aku udah ngengkahka pekara aku ba jari Nuan. Nya alai, awakka aku meda Nuan malas penyai bala orang tu.”",
			"21": "<sup>21</sup> Orang di Anatot deka munuh aku, lalu sida madahka ngagai aku, sida deka munuh aku enti aku majak madahka pesan TUHAN.",
			"22": "<sup>22</sup> Udah nya TUHAN ti Pemadu Bekuasa bejaku, “Aku deka ngukum sida! Sida ke agi bujang deka mati beperang. Bala anak sida deka mati keberuran.",
			"23": "<sup>23</sup> Aku udah ngeletak maya alai Aku deka ngasuh penusah ti besai ninggang orang di Anatot, lalu lebuh maya nya ila, nadai siku sida agi idup.”"
		},
		"12": {
			"1": "<sup>1</sup> “TUHAN, enti aku betalatka pekara aku enggau Nuan, Nuan tentu deka ditemu ngena. Tang taja pia, aku enda tau enda nanya ngagai Nuan pasal pengelurus: Nama kebuah orang ke jai kaya-raja? Nama kebuah orang ke enda betul ati, mujur?",
			"2": "<sup>2</sup> Nuan nanam sida, lalu sida beurat. Sida tumbuh lalu bebuah. Sida selalu bejaku muji Nuan, tang ati sida jauh ari Nuan.",
			"3": "<sup>3</sup> Tang Nuan, TUHAN, nemu aku. Nuan meda utai ti dikereja aku enggau pengerindu aku ke Nuan. Irit bala orang ke jai tu kebukai baka ke ngirit bedus ti deka disayat. Seraraka sida nyentuk ngagai maya sida disayat.",
			"4": "<sup>4</sup> Ni pengelama menua kami tu mengkang rangkai, lalu rumput ba semua padang layu magang? Jelu enggau burung mati laban penyai bansa kami ke nyebut, ‘Allah Taala enda meda utai ti dikereja kitai.’ ”",
			"5": "<sup>5</sup> Ku TUHAN bejaku, “Jeremiah, enti nuan lelak belumba ngelaban mensia, baka ni ku nuan ulih belumba ngelaban kuda? Enti nuan enda ulih bediri ba menua ti nadai utai nekul, baka ni ku nuan ulih bediri dalam utan ti ngimbai Sungai Jordan?",
			"6": "<sup>6</sup> Indah kaban belayan nuan, kita sebilik, deh udah nipu nuan. Sida sama enggau orang ngelaban nuan. Anang ngarapka sida, taja pen sida bejaku manah enggau nuan.”",
			"7": "<sup>7</sup> Ku TUHAN bejaku, “Aku udah ninggalka Israel. Aku udah nulak bansa ti dipilih Aku. Aku udah nyerahka bansa ti dikerinduka Aku ngagai jari munsuh sida.",
			"8": "<sup>8</sup> Bansa ti dipilih Aku, udah mutar ngelaban Aku. Sida tu baka singa ti dalam utan merakka nyawa sida ngelaban Aku. Nya alai Aku begedika sida.",
			"9": "<sup>9</sup> Bala nembiak ke dipilih Aku sebaka enggau burung ti disambarka burung lang. Kangauka jelu babas ngambika sida datai ngagai pengerami makai besai!",
			"10": "<sup>10</sup> Mayuh raja menua bukai udah ngerusak kebun anggur Aku. Sida udah ngelunjak umai Aku. Sida udah ngaga menua Aku ti manah nyadi menua puang.",
			"11": "<sup>11</sup> Sida udah ngaga iya nyadi menua ti kusi. Menua tu nadai orang nguan. Semua menua tu udah nyadi menua puang magang, lalu nadai orang ibuhka iya.",
			"12": "<sup>12</sup> Orang udah datai ngerumpak ba sebelah emperan ti ba atas bukit di menua puang tu. Aku udah ngasuh orang nyerang lalu ngerusak semua menua tu. Nadai orang ulih diau dalam pemaik.",
			"13": "<sup>13</sup> Bala nembiak Aku nanam gandum, tang sida ngetau rumput. Sida udah bebendar gawa, tang nadai bulih utai. Laban Aku balat ringat nya alai utai ti ditanam sida nadai mansutka asil.”",
			"14": "<sup>14</sup> Ku TUHAN bejaku, “Aku bisi utai ti deka disebut Aku pasal bansa bukai ti udah ngerusak menua ti udah diberi Aku ngagai nembiak Aku orang Israel. Aku deka muai orang ke jai nya ari menua sida, baka rumput ti dichabut, lalu Aku deka ngelepaska Judah ari sida.",
			"15": "<sup>15</sup> Tang lebuh Aku udah muai sida, Aku deka kasihka sida. Aku deka mai siti-siti bansa nya pulai baru ngagai tanah enggau ngagai menua sida empu.",
			"16": "<sup>16</sup> Enti sida deka nerima agama bala nembiak Aku enggau pengabis ati sida, lalu deka besumpah, ‘Dalam nama TUHAN’ - baka sida ke udah ngajar bala nembiak Aku besumpah dalam nama Baal - nya baru sida deka mega nyadi raban nembiak Aku lalu deka nyadi kaya-raja.",
			"17": "<sup>17</sup> Tang enti bansa nya enda ngasi, nya baru Aku deka nyabut lalu ngerusak iya abis lengis. Aku ti TUHAN, udah bejaku.”"
		},
		"13": {
			"1": "<sup>1</sup> TUHAN ngasuh aku mupuk lalu meli tanchut pandak ti digaga ari linin, lalu ngerasukka tanchut nya. Tang TUHAN enda ngasuh aku masu tanchut nya.",
			"2": "<sup>2</sup> Aku meli lalu ngerasukka tanchut pandak nya.",
			"3": "<sup>3</sup> Udah nya TUHAN lalu bejaku baru ngagai aku, ku Iya,",
			"4": "<sup>4</sup> “Alai nuan mansang ngagai Sungai Eupratis, lalu lalaika tanchut pandak nya dalam lubang selikap batu.”",
			"5": "<sup>5</sup> Aku mupuk, lalu ngelalaika tanchut nya semak Sungai Eupratis.",
			"6": "<sup>6</sup> Nyau kelama udah bekau nya, TUHAN ngasuh aku mansang baru ngagai Sungai Eupratis ngambi tanchut pandak nya.",
			"7": "<sup>7</sup> Nya alai aku mansang baru ngagai Sungai Eupratis, lalu lebuh aku tetemuka endur alai aku ti udah ngelalaika tanchut pandak nya, aku meda iya udah rusak, lalu nadai tau diguna agi.",
			"8": "<sup>8</sup> Udah nya TUHAN bejaku baru ngagai aku. Ku Iya,",
			"9": "<sup>9</sup> “Tu meh chara Aku deka ngerusak penyumbung menua Judah, enggau penyumbung Jerusalem.",
			"10": "<sup>10</sup> Bala orang ke jai tu enggai ngasika Aku. Sida udah kieh sereta jai baka selama, lalu udah nyembah sereta betuaika petara bukai. Nya alai, sida deka nyadi baka tanchut pandak tu ti nadai tau diguna agi.",
			"11": "<sup>11</sup> Baka tanchut pandak ti lekat erat ba punggung, baka nya meh Aku ngasuh semua orang Israel enggau orang Judah bepegai erat ba Aku, ngambika sida nyadi nembiak Aku, lalu meri puji enggau basa ngagai nama Aku. Tang sida enggai ngasika Aku.”",
			"12": "<sup>12</sup> Ku TUHAN Allah Taala bejaku ngagai aku, “Jeremiah, padahka ngagai orang Israel, genap igi benda wain patut diisi penuh enggau wain. Sida deka nyaut, madahka diri nemu semua benda wain endang patut diisi penuh enggau wain.",
			"13": "<sup>13</sup> Udah nya padahka ngagai sida, Aku ti TUHAN deka numi sida raja ke ari peturun David, sida imam, sida nabi, enggau semua orang ke diau di Jerusalem, enggau wain datai ke sida mabuk.",
			"14": "<sup>14</sup> Udah nya Aku deka mangkaka sida baka ke mangkaka benda ngagai pangan diri, sida ke tuai enggau ke biak. Aku deka munuh sida abis lengis enggau nadai penyinu, penyiru tauka pengasih.”",
			"15": "<sup>15</sup> Orang Israel, TUHAN udah bejaku! Diau enggau ati ti baruh, lalu pendingka Iya.",
			"16": "<sup>16</sup> Kemesaika TUHAN Allah Taala kita sebedau Iya mai pemetang lalu kita tesangkut ba sebelah bukit, sebedau Iya ngubah penampak ti diadang kita nyadi pemetang ti enda dipeda achuk mata.",
			"17": "<sup>17</sup> Enti kita enggai mending, aku deka nyabak belalai ketegal penyumbung kita. Aku deka balat nyabak lalu lilih ai mata laban bala nembiak TUHAN udah ditabanka nyadi orang tangkap ngagai menua bukai.",
			"18": "<sup>18</sup> Ku TUHAN bejaku ngagai aku, “Asuh raja enggau indai iya nurun ari kerusi diraja seduai iya, laban makota seduai iya ti manah gaya udah labuh ari pala seduai iya.",
			"19": "<sup>19</sup> Nengeri ti di selatan menua Judah benung dikelulung munsuh. Nadai orang ulih tama ngagai nengeri nya. Semua orang di menua Judah udah ditabanka magang ngagai menua bukai.”",
			"20": "<sup>20</sup> Jerusalem, peda nuan bala munsuh nuan benung nurun ari utara! Dini alai orang ke udah diasuh ibun nuan, bala nembiak ke balat dikemegahka nuan?",
			"21": "<sup>21</sup> Nama jaku nuan lebuh orang ke dikumbai nuan pangan, ngalahka nuan, lalu merintah nuan? Kita deka pedis baka indu ke radai deka beranak.",
			"22": "<sup>22</sup> Enti kita nanyaka kebuah semua utai tu nyadi ba kita - kebuah gari kita udah diruntun ari tubuh kita, lalu kita dipasung orang - utai nya nyadi laban kita balat bedosa.",
			"23": "<sup>23</sup> Kati mensia ulih ngubah chura kulit diri? Kati engkuli ulih muai petik kulit diri? Enti sida ulih, kita ke nadai ngereja utai bukai tang semina ngereja penyai, pen ulih mega ngereja utai ti ngena.",
			"24": "<sup>24</sup> TUHAN deka ngachirka kita baka rumput ti rangkai ti dikebuka ribut ti muput ari menua puang.",
			"25": "<sup>25</sup> TUHAN udah bejaku madahka nya endang pengujung kita. Nya meh utai ti deka dikereja Iya ba kita, laban kita enda ingatka Iya, lalu udah arapka petara ti pelesu.",
			"26": "<sup>26</sup> TUHAN Empu deka ngeruntun gari kita ari tubuh kita ngambika kita malu ke diri telanjai.",
			"27": "<sup>27</sup> Iya udah meda kita ngereja utai ti dipegedika Iya. Iya udah meda kita nitihka petara orang kapir ba sebelah munggu enggau ba sebelah padang, baka lelaki ke inginka bini pangan diri, tauka baka kuda lelaki ti tetengukka kuda ti indu. Tulah meh kita orang Jerusalem! Ni maya kita deka belabuh diau tuchi?"
		},
		"14": {
			"1": "<sup>1</sup> Ku TUHAN bejaku ngagai aku pasal kemarau panjai nya,",
			"2": "<sup>2</sup> “Menua Judah diatu benung ngulit. Semua nengeri di menua nya mati magang. Orang di nengeri nya gali ba tanah laban sida balat tusah ati, lalu Jerusalem nyabak minta tulung.",
			"3": "<sup>3</sup> Orang ke kaya ngasuh bala orang gaji sida ngambi ai. Bala orang gaji nya mansang ngagai telaga, tang nadai tetemuka ai. Sida pulai tang tepayan sida puang. Sida tusah ati sereta asa ngapa, lalu ngelalaika mua diri.",
			"4": "<sup>4</sup> Laban hari nadai ujan lalu tanah nyau rangkai, orang bumai tusah ati, lalu sida ngelalaika mua diri.",
			"5": "<sup>5</sup> Indu rusa di babas ninggalka anak diri ke baru ada laban nadai rumput.",
			"6": "<sup>6</sup> Raban keledai babas bediri ba tuchung bukit sengah-sengah nyintak seput baka pasun. Mata sida nyau kelabur laban sida nadai pemakai.",
			"7": "<sup>7</sup> Bala nembiak Aku ngangauka Aku, ‘Taja pen dosa kami besalah kami, tulung meh kami, TUHAN, munyi ti udah disemaya Nuan. Kami udah suah ninggalka Nuan. Kami udah bedosa ngelaban Nuan.",
			"8": "<sup>8</sup> Semina Nuan siku aja ke dikarapka orang Israel. Nuan siku aja ke ngelepaska kami ari penusah. Nama kebuah Nuan baka orang ke ngampar di menua kami, baka orang kampar ke bemalam semina semalam aja?",
			"9": "<sup>9</sup> Nama kebuah Nuan temati-kutu, baka soldadu ti nadai kuasa nulung? Nuan tentu bisi enggau kami, TUHAN! Kami tu nembiak Nuan. Anang ninggalka kami.’ ”",
			"10": "<sup>10</sup> Ku TUHAN bejaku ngenang pasal orang nya, “Sida rindu rari ari Aku, lalu sida enggai nagang pengingin diri. Nya alai Aku enda lantang ati ngagai sida. Aku deka ngingatka penyalah ti udah dikereja sida lalu ngukum sida ketegal dosa nya.”",
			"11": "<sup>11</sup> Ku TUHAN bejaku ngagai aku, “Anang minta Aku nulung orang nya.",
			"12": "<sup>12</sup> Enti sema sida bepasa, enggai meh Aku mendingka sida ke nyabak minta tulung. Lalu enti sema sida ngenjuk piring tunu enggau piring tepung, enggai meh Aku nerima sida. Aku deka munuh sida ngena perang, lapar pungkang, enggau penyakit.”",
			"13": "<sup>13</sup> Udah nya aku lalu bejaku, “TUHAN ti Pemadu Tinggi, Nuan nemu, sida nabi diatu benung madahka ngagai orang mayuh menua tu enda kena laban perang tauka lapar pungkang, laban kenu ku sida, Nuan udah besemaya deka ngasuh orang di menua tu seruran diau dalam pemaik.”",
			"14": "<sup>14</sup> Tang ku TUHAN nyaut, “Bala sida nabi nya madahka utai ti bula dalam nama Aku. Aku nadai ngirumka sida, lalu Aku pen nadai mega meri atur ngagai sida, tauka bejaku ngagai sida. Genera ti dipadahka sida nya ukai datai ari Aku. Jaku tujum ti disebut sida nya nadai guna, semina jaku ti ditempaka sida ngapa.",
			"15": "<sup>15</sup> Aku ti TUHAN madahka ngagai nuan utai ti deka dikereja Aku ngagai bala sida nabi ke ukai dikirumka Aku, tang bejaku dalam nama Aku madahka menua tu enda kena laban perang tauka lapar pungkang. Aku deka munuh sida ngena perang enggau lapar pungkang.",
			"16": "<sup>16</sup> Orang ke udah alai sida madahka utai tu, deka mega dibunuh baka nya. Bangkai sida deka dibuai ba sebelah jalai raya di Jerusalem, lalu sida nadai orang ngubur. Utai tu deka nyadi ba semua sida, nyengkaum bini, anak lelaki, enggau anak indu sida. Aku deka malas penyai sida.”",
			"17": "<sup>17</sup> TUHAN ngasuh aku madahka ngagai orang mayuh pasal penyinu ati aku, lalu ngasuh aku bejaku: “Awakka ai mata aku bekeberai siang malam, awakka aku enda ngetu nyabak laban bansa aku balat bakal sereta balat pedis.",
			"18": "<sup>18</sup> Lebuh aku bejalai ba sebelah padang, dia aku tepedaka bangkai orang ke mati beperang. Lebuh aku tama ngagai nengeri, dia aku tepedaka orang mati keberuran. Sida nabi enggau sida imam majak ngereja pengawa sida, tang sida enda nemu utai ti dikereja diri.”",
			"19": "<sup>19</sup> TUHAN, kati Nuan udah nulak menua Judah? Kati Nuan begedika orang Sion? Nama kebuah Nuan balat ngemediska kami datai ke kami nyau enda ulih suman? Kami begigaka pemaik, tang nadai utai ti manah nyadi. Kami ngarapka diri suman, tang utai ti balat ngenakut datai.",
			"20": "<sup>20</sup> Kami udah bedosa ngelaban Nuan, TUHAN. Kami ngaku dosa kami empu enggau dosa aki ini kami.",
			"21": "<sup>21</sup> Kingatka semaya Nuan, lalu anang mechat kami. Anang ngemaluka Jerusalem endur alai kerusi diraja Nuan ti bemulia. Anang mungkir ari sempekat ti udah digaga Nuan enggau kami.",
			"22": "<sup>22</sup> Nadai siku engkeramba orang bansa bukai ulih ngasuh hari ujan. Langit enda ulih ngasuh hari ujan. Kami andal ati ke Nuan, O TUHAN Allah Taala kami, laban Nuan siku aja ti ngereja utai nya."
		},
		"15": {
			"1": "<sup>1</sup> Udah nya TUHAN bejaku ngagai aku, “Enti sema Moses seduai Samuel bediri ditu minta kasih ari Aku, enggai meh Aku ngayanka pengasih ngagai orang nya. Buru sida. Asuh sida rari ari mua Aku.",
			"2": "<sup>2</sup> Lebuh sida nanya ngagai nuan kini ke sida patut mupuk, padahka ngagai sida Aku udah nyebut tu: Sekeda sida deka diukum mati laban penyakit. Nya meh tunga sida deka mupuk! Sekeda sida deka diukum mati beperang. Nya meh tunga sida deka mupuk! Sekeda sida deka diukum mati keberuran. Nya meh tunga sida deka mupuk! Sekeda sida deka ditabanka nyadi orang tangkap. Nya meh tunga sida deka mupuk!",
			"3": "<sup>3</sup> Aku ti TUHAN udah ngeletak empat bengkah utai ti jai deka nyadi ba sida: sida deka mati beperang. Bangkai sida deka diperibitka ukui. Burung deka bepakaika sida, lalu jelu babas deka makai teda bangkai sida.",
			"4": "<sup>4</sup> Aku deka ngasuh semua bansa di dunya tu geli meda sida. Aku ngereja nya ketegal utai ti udah dikereja Manasi anak Hesekiah di Jerusalem, lebuh iya nyadi raja menua Judah.”",
			"5": "<sup>5</sup> Ku TUHAN Bejaku, “Sapa deka kasihka kita, kita orang Jerusalem, lalu sapa deka sinu ati ke kita? Sapa deka ngetu lalu nanyaka pasal pengerai kita?",
			"6": "<sup>6</sup> Kita udah nulak Aku. Kita udah ninggalka Aku. Nya alai Aku nyengkau kita lalu ngeredakka kita laban Aku nyau lelak nagang Diri ringat.",
			"7": "<sup>7</sup> Dalam semua nengeri di menua tu Aku naburka kita ngagai angin baka rumput ti rangkai. Aku ngerusak kita, O nembiak Aku, Aku munuh anak kita laban kita enda badu ngaga ulah ti jai.",
			"8": "<sup>8</sup> Di menua kita mayuh agi indu ke balu ari igi pasir ti ba tebing tasik. Aku munuh sida ke bujang lebuh sida agi benung orang lalu Aku ngasuh indai sida merinsa. Enggau ngenyit Aku ngasuh sida dituntung ati ti tusah enggau penakut.",
			"9": "<sup>9</sup> Indai ke lenyau tujuh iku anak, udah luput jengap-jengap nyintak seput. Ba iya, hari ti siang udah bebali nyadi petang. Iya dipechat sereta tusah ati. Aku deka nejuka bala munsuh kita munuh bala kita ke agi idup. Aku ti TUHAN, udah bejaku.”",
			"10": "<sup>10</sup> Naka meh pemerinsa aku tu! Nama kebuah indai aku ngadaka aku? Aku enda tau enda belaya sereta bekelikuh enggau semua orang di menua tu. Aku nadai kala nyali duit, tauka nginjau duit. Tang semua orang bela nyumpah aku.",
			"11": "<sup>11</sup> TUHAN, awakka semua sumpah sida dikamatka magang, enti aku nadai udah kala bebendar betuaika Nuan, enti aku nadai udah kala minta kasih ari Nuan ngarika bala munsuh aku lebuh sida dituntung penusah enggau pemerinsa. (",
			"12": "<sup>12</sup> Nadai orang ulih matahka besi, kelebih agi besi ari utara ti dichampur enggau temaga.)",
			"13": "<sup>13</sup> Ku TUHAN bejaku ngagai aku, “Aku deka ngasuh bala munsuh nabanka pengaya enggau pesaka bala nembiak Aku, kena ngukum sida ketegal dosa ti udah dikereja sida di serata menua tu.",
			"14": "<sup>14</sup> Aku deka ngasuh sida bekereja ke bala munsuh sida di menua ti enda ditemu sida, laban pengeringat Aku mau baka api, lalu deka mau belama iya.”",
			"15": "<sup>15</sup> Udah nya aku bejaku, “TUHAN, Nuan Empu nemu semua utai. Kingatka aku, lalu tulung aku. Awakka aku malas orang ke merinsaka aku. Anang kelalu liat ati enggau sida datai ke sida nyau ulih munuh aku. Ingat, aku dipechat ketegal Nuan.",
			"16": "<sup>16</sup> Nuan udah bejaku ngagai aku, lalu aku mendingka semua leka jaku Nuan. Aku endang enggi Nuan, TUHAN Allah Taala ti Pemadu Bekuasa, lalu leka jaku Nuan ngasuh ati aku gaga sereta lantang.",
			"17": "<sup>17</sup> Aku enda enggau orang ketawa ngelantangka diri. Aku ngasika jaku Nuan lalu diau kediri, lalu ringat.",
			"18": "<sup>18</sup> Nama kebuah aku seruran merinsa? Nama kebuah bakal aku enda ulih disumanka? Nama kebuah sida enggai gerai? Kati Nuan bisi ati deka ngasuh aku asa ngapa, baka sungai ti rangkai lebuh musin panas?”",
			"19": "<sup>19</sup> TUHAN lalu nyaut, “Enti nuan pulai baru ngagai Aku, Aku deka nerima nuan, lalu nuan deka nyadi nembiak Aku baru. Enti nuan enda bejaku mapap, tang madahka pesan ti beguna, nuan deka nyadi nabi Aku baru. Orang mayuh deka pulai baru ngagai nuan, lalu nuan enda ibuh mansang ngagai sida.",
			"20": "<sup>20</sup> Aku deka ngaga nuan nyadi baka dinding temaga ti tegap di mua sida. Sida deka ngelaban nuan, tang sida enda ulih ngalahka nuan. Aku deka meruan enggau nuan lalu nyaga nuan, ngambika nuan likun.",
			"21": "<sup>21</sup> Aku deka ngelepaska nuan ari kuasa orang ke jai sereta mangah. Aku ti TUHAN, udah bejaku.”"
		},
		"16": {
			"1": "<sup>1</sup> TUHAN lalu bejaku baru ngagai aku. Ku Iya,",
			"2": "<sup>2</sup> “Anang bebini tauka beranak ba endur ti baka tu.",
			"3": "<sup>3</sup> Aku deka madahka ngagai nuan utai ti deka nyadi ba bala anak mit ke ada ditu, enggau ba apai indai sida.",
			"4": "<sup>4</sup> Sida deka mati laban penyakit, lalu nadai orang deka ngulitka sida, tauka nguburka sida. Bangkai sida deka betegaring ba tanah baka tugung tai. Sida deka mati beperang tauka mati keberuran, lalu bangkai sida deka nyadika pemakai burung enggau jelu babas.",
			"5": "<sup>5</sup> “Nuan enda tau tama ngagai rumah orang ke ngulit. Anang sinu ati ke barang sapa orang. Aku enggai agi merekatka bala nembiak Aku ngena pemaik, tauka ngayanka pengerindu enggau pengasih ngagai sida.",
			"6": "<sup>6</sup> Orang ke kaya enggau ke seranta deka mati di menua tu, tang nadai orang deka nguburka sida, tauka ngulitka sida. Kita enda tau ngurik tubuh, tauka ngukur pala kita kena ngayanka penusah ati diri.",
			"7": "<sup>7</sup> Nadai orang deka merindang, lalu makai ngirup enggau orang ke ditinggalka kaban belayan mati. Nadai orang deka ngayanka penyinu ati diri ngagai orang ke mati apai tauka mati indai.",
			"8": "<sup>8</sup> “Anang tama ngagai rumah ti alai orang ngintu pengerami makai besai. Anang duduk makai ngirup enggau sida.",
			"9": "<sup>9</sup> Pendingka utai ti disebut Aku, TUHAN ti Pemadu Bekuasa, ti Allah Taala ke disembah orang Israel. Aku deka madamka munyi nyawa orang ke lantang sereta gaga ati, enggau munyi nyawa orang ke rami ngintu gawai tikah. Orang ditu deka meda utai tu nyadi.",
			"10": "<sup>10</sup> “Lebuh nuan madahka semua utai tu ngagai sida, sida deka nanya ngagai nuan kebuah Aku udah mutuska runding deka ngukum sida ngemalat nya. Sida deka nanyaka penyalah diri, enggau dosa ti udah dikereja sida ngelaban TUHAN Allah Taala sida.",
			"11": "<sup>11</sup> Udah nya, padahka ngagai sida jaku ti udah disebut TUHAN, ‘Sida aki ini kita udah ninggalka Aku lalu nyembah sereta betuaika bala petara bukai. Sida udah ninggalka Aku lalu enda ngasika ajar Aku.",
			"12": "<sup>12</sup> Tang kita udah ngereja utai ti jai agi ari ti udah dikereja aki ini kita. Semua kita kieh magang sereta jai, lalu kita enda ngasika Aku.",
			"13": "<sup>13</sup> Nya alai Aku deka muai kita ari menua tu ngagai menua ti enda kala ditemu kita tauka ditemu aki ini kita, lalu dia kita deka betuaika bala petara bukai siang malam, lalu Aku enggai ngayanka pengasih Aku ke kita.’ ”",
			"14": "<sup>14</sup> Ku TUHAN bejaku, “Nya alai, dinga nuan, maya deka datai alai orang badu agi besumpah ngena nama Aku TUHAN ti idup, ti udah mai orang Israel pansut ari menua Ejip,",
			"15": "<sup>15</sup> tang sida deka besumpah ngena nama Aku TUHAN ti idup, ti udah mai sida pansut ari menua ti di utara, enggau ari semua menua bukai ti udah alai Aku ngachirka sida. Aku deka mai sida pulai baru ngagai menua sida empu, ngagai menua ti udah diberi Aku ngagai aki ini sida. Aku ti TUHAN, udah bejaku.”",
			"16": "<sup>16</sup> Ku TUHAN bejaku, “Aku ngangauka mayuh orang berikan ngasuh sida datai lalu nangkap orang tu. Udah nya Aku deka ngangauka orang ke ngasu datai lalu ngasuh sida ngasu orang tu ba sebelah bukit enggau munggu, enggau dalam lubang gua.",
			"17": "<sup>17</sup> Aku meda semua utai ti dikereja sida. Nadai utai ulih dilalaika ari Aku. Semua dosa sida dipeda Aku magang.",
			"18": "<sup>18</sup> Aku deka ngasuh sida mayar dua kali lipat ke dosa enggau penyai sida, laban sida udah ngamahka menua Aku ngena engkeramba ti enda nemu enseput baka bangkai, lalu udah ngisi menua tu enggau engkeramba sida.”",
			"19": "<sup>19</sup> TUHAN, Nuan ke nyaga aku, lalu meri aku pengering. Nuan nulung aku lebuh maya penusah. Mayuh bengkah bansa deka datai ngagai Nuan ari tisi dunya, lalu nyebut, “Aki ini kami nadai utai bukai, tang semina petara ti pelesu, engkeramba ti nadai guna.",
			"20": "<sup>20</sup> Kati mensia ulih ngaga petara ke diri empu? Enda, laban enti sida ulih, petara nya ukai petara ti bendar.”",
			"21": "<sup>21</sup> Ku TUHAN bejaku, “Nya alai Aku deka, sekali tu aja, ngasuh semua bansa nemu kuasa enggau pengering Aku. Sida deka nemu Aku endang TUHAN.”"
		},
		"17": {
			"1": "<sup>1</sup> Ku TUHAN bejaku, “Orang Judah, dosa kita ditulis ngena pen besi. Dosa nya ditebuk ke dalam ati kita ngena pin intan, lalu diukirka ba sukut alta kita.",
			"2": "<sup>2</sup> Bala kita nyembah ba alta enggau ba tiang engkeramba ti udah didirika kita ke petara indu Aserah ngimbai genap iti batang kayu ti agi idup ba sebelah tuchung bukit",
			"3": "<sup>3</sup> enggau ba sebelah bukit di menua pesisir. Aku deka ngasuh munsuh kita nabanka pengaya enggau pesaka kita ketegal semua dosa ti udah dikereja kita di serata menua kita.",
			"4": "<sup>4</sup> Kita enda tau enda nyerahka menua ti udah diberi Aku ngagai kita, lalu Aku deka ngasuh kita betuaika bala munsuh kita di menua ti enda ditemu kita, laban pengeringat Aku mau baka api, lalu deka mau belama iya.”",
			"5": "<sup>5</sup> Ku TUHAN bejaku, “Tulah meh orang ke ninggalka Aku lalu manggaika pengarap sida ba mensia, ba pengering mensia.",
			"6": "<sup>6</sup> Orang nya baka babas di menua puang, ti tumbuh ba tanah ti rangkai sereta kusi, ba tanah ti masin ti nadai tumbuh utai. Nadai utai ti manah bisi kala nyadi ba orang nya.",
			"7": "<sup>7</sup> “Tang Aku deka merekatka orang ke manggaika pengarap sida ba Aku.",
			"8": "<sup>8</sup> Orang nya baka kayu ti tumbuh ba tebing sungai lalu nyerangkapka urat iya ngagai sungai. Iya enda takutka musin kemarau, lalu daun iya mengkang gadung. Iya enda irauka hari ti nadai ujan. lalu iya majak bebuah.",
			"9": "<sup>9</sup> “Sapa nemu ati mensia? Nadai utai ti nemu agi ngakal ari ati mensia. Iya kelalu balat sakit lalu enda ulih digeraika.",
			"10": "<sup>10</sup> Aku ti TUHAN, meresa runding sereta nguji ati mensia. Aku meri sida utai nitihka jalai sida idup, nitihka utai ti dikereja sida.”",
			"11": "<sup>11</sup> Orang ke bulih duit ngena jalai ngelakar nya baka burung ti meram telu burung bukai. Lebuh iya agi benung orang, semua pengaya iya deka lenyau magang, lalu ba pengujung iya, iya nadai penunga, tang semina beli aja.",
			"12": "<sup>12</sup> Rumah Sembiang kitai baka kerusi diraja ti bemulia, ti bediri ba bukit ti tinggi kenyau ai pun kelia.",
			"13": "<sup>13</sup> TUHAN, Nuan siku aja ke dikandalka orang Israel. Semua orang ke ninggalka Nuan, deka dipechat. Sida deka lesap baka nama ti ditulis ba amau, laban sida udah ninggalka Nuan ti TUHAN, mata ai ti beresi.",
			"14": "<sup>14</sup> TUHAN, geraika aku, ngambika aku amat suman. Selamatka aku, ngambika aku amat likun. Semina Nuan siku aja ke dipuji aku!",
			"15": "<sup>15</sup> Ku orang mayuh nyebut ngagai aku, “Ni jaku TUHAN? Awakka Iya ngamatka jaku nya diatu!”",
			"16": "<sup>16</sup> Tang, TUHAN, aku nadai kala minta Nuan ngasuh penusah ti besai ninggang sida. Aku nadai ati deka ngasuh sida ditinggang penusah. TUHAN, Nuan nemu nya. Nuan nemu utai ti udah disebut aku.",
			"17": "<sup>17</sup> Anang ngenakutka aku. Nuan Empu ke alai aku belindung lebuh penusah datai.",
			"18": "<sup>18</sup> Pechat sida ke merinsaka aku, tang anang mechat aku, TUHAN. Emba sida, tang anang ngemba aku. Asuh penusah ti besai ninggang sida lalu redakka sida.",
			"19": "<sup>19</sup> Ku TUHAN bejaku ngagai aku, “Jeremiah, alai nuan mupuk lalu padahka pesan Aku ba mua Pintu Orang Mayuh, ti ditengah raja menua Judah tama-pansut ari nengeri nya. Udah nya mansang nuan ngagai semua mua pintu ti bukai di Jerusalem.",
			"20": "<sup>20</sup> Asuh sida ke raja, enggau semua orang ke di menua Judah, enggau genap iku orang ke diau di Jerusalem ke tama nengah pintu nya, mendingka utai ti disebut Aku.",
			"21": "<sup>21</sup> Padahka ngagai sida, enti sida sayauka seput diri, sida enda tau berangkutka utai lebuh Hari Sabat. Sida enda tau mai utai nengah pintu nengeri Jerusalem,",
			"22": "<sup>22</sup> tauka ngangkut utai pansut ari rumah sida lebuh Hari Sabat. Sida enda tau bekereja lebuh Hari Sabat. Sida enda tau enda ngintu hari nya nyadi hari ti kudus, munyi ti udah dipadahka Aku ngagai aki ini sida.",
			"23": "<sup>23</sup> Aki ini sida enda mendingka Aku tauka ibuhka Aku, tang kieh. Sida enggai ngasika Aku tauka belajar ari Aku.",
			"24": "<sup>24</sup> Padahka ngagai sida, sida enda tau enda ngasika semua jaku Aku. Sida enda tau ngangkut utai nengah pintu nengeri nya lebuh Hari Sabat. Sida enda tau enda ngintu Hari Sabat kudus, lalu enda tau sekali-kali gawa.",
			"25": "<sup>25</sup> Nya baru bala raja enggau bala anak raja sida deka tama nengah pintu Jerusalem, lalu bempu kuasa diraja baka ke dikembuan David. Sida enggau bala orang Judah enggau orang Jerusalem, deka nepan kerita perang, enggau nepan kuda, lalu nengeri Jerusalem deka seruran penuh laban mensia.",
			"26": "<sup>26</sup> Orang deka datai ari mayuh bengkah nengeri di serata menua Judah, enggau ari genturung pendiau ti ngelingi Jerusalem. Sida deka datai ari menua Benjamin, ari kaki bukit, ari bukit, enggau ari selatan menua Judah. Sida deka mai ngagai Rumah Aku piring tunu enggau piring, pemeri ti digaga ari gandum enggau menyan, sama enggau pemeri terima kasih.",
			"27": "<sup>27</sup> Tang sida enda tau enda ngasika Aku, lalu ngintu Hari Sabat kudus. Sida enda tau ngangkut utai nengah pintu Jerusalem lebuh hari nya, laban enti sida bisi ngangkut utai baka nya, Aku deka nunu semua pintu Jerusalem. Api deka ngeretungka istana di Jerusalem, lalu nadai orang ulih madamka api nya.”"
		},
		"18": {
			"1": "<sup>1</sup> Ku TUHAN bejaku ngagai aku,",
			"2": "<sup>2</sup> “Mansang nuan ngagai rumah tukang periuk. Aku deka meri pesan ngagai nuan dia.”",
			"3": "<sup>3</sup> Nya alai aku mupuk, lalu tetemuka tukang periuk ke benung gawa.",
			"4": "<sup>4</sup> Lebuh periuk ti digaga iya nya enda tentu manah dipeda, iya ngambi tanah liat nya lalu ngaga utai bukai.",
			"5": "<sup>5</sup> Udah nya TUHAN bejaku ngagai aku,",
			"6": "<sup>6</sup> “Kati Aku nadai hak ngaga kita orang Israel baka tukang periuk ti ngena tanah liat nya? Kita ba jari Aku, baka tanah liat ti ba jari tukang periuk.",
			"7": "<sup>7</sup> Enti Aku madahka Diri deka mabut, ngerubuh, tauka ngerusak bansa tauka perintah,",
			"8": "<sup>8</sup> tang udah nya bansa nya ngelengkaka penyai iya, Aku enda nyadi ngereja utai ti ku Aku.",
			"9": "<sup>9</sup> Tang enti Aku madahka Diri deka niri tauka negika siti bansa tauka perintah,",
			"10": "<sup>10</sup> tang udah nya bansa nya enda ngasika Aku, lalu ngereja penyai, Aku enda nyadi ngereja utai ti ku Aku.",
			"11": "<sup>11</sup> Nya alai, padahka ngagai orang Judah, enggau ngagai orang ke diau di Jerusalem, Aku diatu benung bekira deka ngelaban sida, lalu Aku sedia deka ngukum sida. Asuh sida badu agi bedosa. Asuh sida ngubah ulah enggau utai ti dikereja sida.",
			"12": "<sup>12</sup> Sida deka nyaut, ‘Kami enggai. Nama kebuah kami enda tau enda berubah? Semua kami deka majak kieh sereta jai nitihka peneka ati kami.’ ”",
			"13": "<sup>13</sup> Ku TUHAN bejaku, “Tanyaka ngagai genap bengkah bansa enti utai ti baka nya bisi udah kala nyadi suba. Orang Israel udah ngereja utai ti udu jai!",
			"14": "<sup>14</sup> Kati bukit Lebanon nadai kala dibalut seleju? Kati ai sungai ti rarat ari bukit bisi kala rangkai?",
			"15": "<sup>15</sup> Tang bala nembiak Aku enda agi ingatka Aku. Sida nunu menyan ke engkeramba. Sida udah tesangkut ba jalai ti ditengah sida. Sida enda agi niti jalai ti lama. Sida bejalai nengah jalai ti nadai meruan arus.",
			"16": "<sup>16</sup> Sida udah ngaga menua tu nyadi menua ti balat ngasuh takut, ti dipechat belama iya. Semua orang ke mansa deka tekenyit ati laban utai ti dipeda sida, lalu sida ngilikka pala alit ati.",
			"17": "<sup>17</sup> Aku deka ngachirka bala nembiak Aku di mua munsuh sida, baka amau ti dikebuka ribut ti muput ari timur. Aku deka nguingka belakang Aku ngagai sida. Aku enggai nulung sida lebuh sida dituntung penusah.”",
			"18": "<sup>18</sup> Udah nya orang mayuh lalu bejaku, “Aram kitai ngelaban Jeremiah. Kitai endang seruran bisi sida imam ti tau ngajar kitai, orang ke bepenemu-dalam ti tau ngiring kitai, enggau sida nabi ti tau madahka pesan Allah Taala. Aram kitai bedawaka iya, lalu badu agi mendingka utai ti disebut iya.”",
			"19": "<sup>19</sup> Aku lalu besampi, “TUHAN, dingaka utai ti disebut aku, lalu pendingka utai ti disebut munsuh aku pasal aku.",
			"20": "<sup>20</sup> Kati pemadas patut dibalas enggau penyai? Tang taja pia, sida udah numbak lubang kena sida ngulihka aku. Kingatka aku ti udah ngadap ngagai Nuan, lalu bejaku ngarika sida, ngambika Nuan enda nyamah sida lebuh Nuan ringat.",
			"21": "<sup>21</sup> Tang diatu TUHAN, awakka bala anak sida mati keberuran. Awakka sida mati beperang. Awakka sida ke indu mati laki, mati anak. Awakka sida ke lelaki mati laban penyakit, lalu bala lelaki ke agi biak mati beperang.",
			"22": "<sup>22</sup> Asuh bala perumpak datai enggau ngenyit lalu ngerumpak rumah sida. Asuh sida nyerauh takut. Sida udah numbak lubang kebung kena sida ngulihka aku, lalu udah nan panjuk kena sida nyintak aku.",
			"23": "<sup>23</sup> Tang Nuan, O TUHAN, nemu semua aum sida ke deka munuh aku. Anang ngampun penyai sida tauka ngampun dosa sida. Asuh sida alah, lalu jamah sida lebuh Nuan ringat.”"
		},
		"19": {
			"1": "<sup>1</sup> TUHAN ngasuh aku mupuk lalu meli sigi benda ti digaga ari tanah liat. Iya mega ngasuh aku mai sekeda bala tuai bansa, enggau sekeda bala imam ke tuai agi umur,",
			"2": "<sup>2</sup> lalu bejalai nengah Pintu Kerimpak Periuk pansut ngagai Lebak Hinom. Dia aku deka madahka pesan ti deka diberi TUHAN ngagai aku.",
			"3": "<sup>3</sup> TUHAN ngasuh aku nyebut, “Raja menua Judah enggau kita orang Jerusalem, pendingka jaku Aku, TUHAN ti Pemadu Bekuasa, ti Allah Taala ke disembah orang Israel. Aku deka ngasuh penusah ti besai ninggang endur tu, datai ke semua orang ke ninga pasal penusah nya, deka temati-kutu magang.",
			"4": "<sup>4</sup> Aku deka ngereja nya laban orang Israel udah ninggalka Aku, lalu udah ngamahka endur tu beberika piring ngagai petara bukai, petara ti enda ditemu sida tauka ditemu aki ini sida, tauka ditemu bala raja menua Judah. Sida udah ngisi endur tu enggau darah orang ke nadai penyalah,",
			"5": "<sup>5</sup> lalu sida udah ngaga alta ke Baal, lalu nunu bala anak sida nyadika piring ba alta nya. Aku nadai kala ngasuh sida ngereja nya. Indah berundingka utai nya deh Aku enda.",
			"6": "<sup>6</sup> Nya alai, maya deka datai alai endur tu deka badu agi dikumbai Topet tauka Lebak Hinom, tang deka dikumbai Lebak Alai Bebunuh.",
			"7": "<sup>7</sup> Tu meh endur alai Aku deka ngemuntanka pelan orang Judah enggau orang Jerusalem. Aku deka ngasuh bala munsuh sida ngalahka sida lalu munuh sida lebuh beperang. Aku deka nyerahka bangkai sida nyadika pemakai burung enggau jelu babas.",
			"8": "<sup>8</sup> Aku deka ngasuh pengerusak ti besai ninggang nengeri tu ngambika semua orang ke mansa deka tekenyit ati sereta temati-kutu meda pengerusak nya.",
			"9": "<sup>9</sup> Munsuh deka ngelulung nengeri tu, lalu nguji munuh orang ke diau ditu. Bala munsuh deka balat ngelulung nengeri tu datai ke orang ke diau dalam nengeri tu deka bepakaika pangan diri, nyengkaum bepakaika bala anak sida empu.”",
			"10": "<sup>10</sup> Udah nya TUHAN lalu ngasuh aku mechahka benda nya di mua bala sida ke udah bejalai sama enggau aku",
			"11": "<sup>11</sup> lalu madahka ngagai sida jaku ti udah disebut TUHAN ti Pemadu Bekuasa, “Aku deka ngeredakka bala orang tu, enggau nengeri tu, lalu nengeri tu deka nyadi baka benda ti pechah tu ti enda ulih dipejantilka baru. Orang mayuh deka nguburka bala sida ke mati di Topet, datai ke sida nyau nadai agi endur alai nguburka sida.",
			"12": "<sup>12</sup> Aku besemaya deka ngaga nengeri tu enggau orang ke diau dalam nengeri tu baka Topet.",
			"13": "<sup>13</sup> Semua rumah di Jerusalem, rumah bala raja menua Judah, enggau semua rumah ti bisi perabung ti udah alai nunu menyan kena besembahka bintang, lalu udah nyadi endur alai nuang wain nyadika piring ti diberi ngagai petara bukai, deka kamah magang baka Topet.”",
			"14": "<sup>14</sup> Udah nya aku angkat ari Topet, endur alai aku ti udah diasuh TUHAN madahka pesan Iya. Aku mupuk lalu bediri ba tengah laman Rumah Sembiang, lalu madahka ngagai semua orang mayuh",
			"15": "<sup>15</sup> pasal TUHAN ti Pemadu Bekuasa, ti Allah Taala ke disembah orang Israel ti udah nyebut, “Aku deka ngukum nengeri tu enggau genap buah nengeri ti mit semak nengeri tu, munyi ti udah dipadahka Aku, laban kita kieh lalu enggai mendingka jaku Aku.”"
		},
		"20": {
			"1": "<sup>1</sup> Lebuh Imam Pasur anak Imer, ti nyadi tuai pemesai dalam Rumah Sembiang, ninga aku madahka utai nya,",
			"2": "<sup>2</sup> iya ngasuh orang nyipat aku, lalu nanchang aku ngena rantai ba semak Pintu Benjamin dalam Rumah Sembiang.",
			"3": "<sup>3</sup> Pagi hari siti, lebuh Pasur udah muka rantai aku, aku lalu nyebut ngagai iya, “TUHAN nadai meri nuan nama Pasur. Nama ti diberi Iya ngagai nuan nya ‘Penakut ti Besai di Semua Endur.’",
			"4": "<sup>4</sup> TUHAN Empu udah nyebut, ‘Aku deka ngaga nuan nyadi orang ke balat diketakutka nuan empu, enggau bala pangan nuan, lalu nuan deka meda semua sida dibunuh pedang munsuh. Aku deka ngasuh semua orang Judah dipegai raja menua Babilon. Iya deka nabanka sekeda sida nyadi orang tangkap ngagai menua iya empu, lalu munuh sida ti bukai.",
			"5": "<sup>5</sup> Aku deka mega nejuka bala munsuh sida ngerumpak semua pengaya nengeri tu, lalu ngerampas semua reta tengkira enggau pesaka iya, lalu nabanka semua utai nya ngagai menua Babilon.",
			"6": "<sup>6</sup> Tang pasal nuan empu, Pasur, nuan enggau semua kita sebilik deka ditangkap magang lalu ditabanka ngagai menua Babilon. Nuan deka mati di menua nya lalu dikuburka, sama enggau bala pangan nuan ti udah alai nuan nusui mayuh macham pemula.’ ”",
			"7": "<sup>7</sup> TUHAN, Nuan udah nipu aku, lalu aku udah kena tipu. Nuan kering agi ari aku, lalu Nuan udah ngalahka aku. Semua orang beduan aku. Sida ketawaka aku sepamanjai hari.",
			"8": "<sup>8</sup> Genap kali aku bejaku, aku enda tau enda merakka nyawa sereta manjung, “Penusah! Pengerusak!” TUHAN, aku seruran dikemelika orang sereta dipechat ketegal aku madahka pesan Nuan.",
			"9": "<sup>9</sup> Tang lebuh aku nyebut, “Aku deka badu agi ingatka TUHAN, lalu badu agi bejaku dalam nama Iya,” nya baru pesan Nuan mau baka api dalam ati aku. Enggau naka ulih aku nguji nagang pesan nya pansut, tang enda ulih.",
			"10": "<sup>10</sup> Aku ninga genap iku orang betelai, “Utai ti balat ngenakutka bisi di semua endur. Nya alai, aram kitai madahka pasal Jeremiah ngagai perintah.” Indah pangan ke rapat enggau aku deh nganti aku alah. Ku sida, “Nyangka ukur iya ulih ditipu. Nya baru kitai ulih ngalahka iya lalu malas.”",
			"11": "<sup>11</sup> Tang Nuan, TUHAN, ti kering sereta bekuasa, setanah enggau aku lalu sida ke merinsaka aku deka asa ngapa. Sida deka dipechat belama iya, laban sida enda ulih mujur. Pemalu sida deka dikingatka belama iya.",
			"12": "<sup>12</sup> Tang TUHAN ti Pemadu Bekuasa, Nuan endang ngabas ati enggau runding orang ngena pengelurus. Nuan nemu utai ti di dalam ati enggau runding sida. Nya alai awakka aku meda Nuan malas penyai bala munsuh aku, laban aku udah manggaika pekara aku ba jari Nuan.",
			"13": "<sup>13</sup> Belagu ke TUHAN! Puji TUHAN! Iya ngelepaska orang ke kena tekan ari kuasa orang ke jai.",
			"14": "<sup>14</sup> Sumpah enggau hari aku ada! Anang ngingatka hari indai aku ngadaka aku!",
			"15": "<sup>15</sup> Tulah meh orang ke mai berita “Anak nuan lelaki! Nuan bisi anak lelaki!” lalu ngasuh ati apai aku gaga.",
			"16": "<sup>16</sup> Awakka orang nya baka nengeri ti udah dirusak TUHAN enggau nadai pengasih. Awakka orang nya ninga munyi sabak orang ke natka pemedis lebuh pagi hari lalu ningaka munyi terantang begau lebuh tengah hari,",
			"17": "<sup>17</sup> laban iya enda munuh aku lebuh aku ada lalu enda ngaga kandung indai aku nyadika kubur aku.",
			"18": "<sup>18</sup> Nama kebuah aku ada? Kati aku ada ngambika aku semina ditinggang penusah enggau pemerinsa aja, lalu dipechat lebuh aku mati?"
		},
		"21": {
			"1": "<sup>1</sup> Raja Sedekiah menua Judah ngasuh Pasur anak Malkiah seduai Imam Sepaniah anak Maseiah mai peminta tu ngagai aku:",
			"2": "<sup>2</sup> “Kami minta nuan bejaku ngagai TUHAN ngarika kami, laban Raja Nebukadnesar menua Babilon enggau bala soldadu iya benung ngelulung nengeri tu. Nyangka ukur TUHAN deka ngereja kereja ajih ke kitai, lalu mejalka Nebukadnesar nyurutka diri.”",
			"3": "<sup>3</sup> Udah nya TUHAN lalu bejaku ngagai aku. Aku lalu ngasuh sida ke udah diasuh betemu enggau aku",
			"4": "<sup>4</sup> madahka ngagai Sedekiah jaku ti disebut TUHAN Allah Taala ke disembah orang Israel, “Sedekiah, Aku deka ngalahka bala soldadu nuan ke benung beperang ngelaban raja menua Babilon enggau bala soldadu iya. Aku deka nugungka senyata bala soldadu nuan ba puak nengeri.",
			"5": "<sup>5</sup> Aku deka beperang ngelaban nuan enggau pengabis kuasa, pengeringat, pemedis ati enggau pengeransi aku.",
			"6": "<sup>6</sup> Aku deka munuh semua orang ke diau dalam nengeri tu. Mensia enggau jelu deka sama mati laban penyakit.",
			"7": "<sup>7</sup> Tang ba pasal nuan empu, bala pemesai nuan, enggau orang ke enda mati dalam perang tu, ti enda mati keberuran, enda mati laban penyakit, Aku deka nejuka semua kita ditangkap Raja Nebukadnesar enggau bala munsuh kita, lalu sida deka munuh kita. Nebukadnesar deka munuh kita. Iya enda ngalau kita, tauka kasih, tauka sinu ati ke kita. Aku ti TUHAN, udah bejaku.”",
			"8": "<sup>8</sup> Udah nya TUHAN lalu ngasuh aku nyebut ngagai orang mayuh, “Pendingka tu ulih kita! Aku ti TUHAN, ngasuh kita milih jalai ti nuju ngagai pengidup tauka jalai ti nuju ngagai pemati.",
			"9": "<sup>9</sup> Barang sapa agi mengkang dalam nengeri tu deka dibunuh lebuh maya perang, tauka mati keberuran, tauka mati laban penyakit. Tang orang ke pansut lalu nyerahka diri ngagai orang Babilon ke benung nyerang nengeri tu diatu, enda dibunuh, tang ulih ngidupka nyawa diri.",
			"10": "<sup>10</sup> Aku udah mutuska runding enggai ngalau tang deka ngerusak nengeri tu. Nengeri tu deka diserahka ngagai raja menua Babilon, lalu raja nya deka nunu nengeri tu. Aku ti TUHAN, udah bejaku.”",
			"11": "<sup>11</sup> TUHAN ngasuh aku meri pesan tu ngagai ruang bilik raja menua Judah, ke ari peturun David: “Pendingka utai ti disebut Aku ti TUHAN. Pejalaika atur ti lurus tiap hari. Jaga orang ke kena tipu ari orang ke nipu iya. Enti kita enda, penyai ti dikereja kita deka ngasuh pengeringat Aku mau baka api ti enda nemu padam.",
			"13": "<sup>13</sup> Jerusalem, nuan duduk tinggi ari atas semua lebak, baka batu ti bediri ari atas emperan. Tang Aku deka ngelaban nuan. Nuan madahka nadai orang ulih nyerang nuan, tauka ngelanggar kuta nuan.",
			"14": "<sup>14</sup> Tang Aku deka ngukum nuan ketegal utai ti udah dikereja nuan. Aku deka nunu istana nuan, lalu api nya deka ngeretungka semua utai ti ngelingi istana nya. Aku ti TUHAN, udah bejaku.”"
		},
		"22": {
			"1": "<sup>1</sup> TUHAN ngasuh aku mansang ngagai istana raja menua Judah, lalu ngasuh raja nya ke ari peturun Raja David, bala pemesai iya, enggau orang Jerusalem, mendingka utai ti udah disebut TUHAN:",
			"3": "<sup>3</sup> “Aku ti TUHAN ngasuh kita ngereja utai ti lurus sereta ngena. Jaga orang ke kena tipu ari orang ke nipu iya. Anang merinsa tauka nekanka pengidup orang kampar, orang ke nadai apai indai, tauka indu ke balu, lalu anang munuh orang ke nadai penyalah ba endur ti kudus tu.",
			"4": "<sup>4</sup> Enti kita amat ngereja utai ti udah diasuh Aku kereja kita, nya baru bala peturun David deka nampung-menampung nyadi raja. Lalu sida, enggau bala pemesai sida, enggau bala sida empu, deka majak bejalai nengah pintu istana tu ngena kerita perang enggau kuda.",
			"5": "<sup>5</sup> Tang enti kita enda ngasika jaku Aku, Aku besumpah madahka istana tu deka nyadi tembawai. Aku ti TUHAN, udah bejaku.",
			"6": "<sup>6</sup> “Ba peda Aku, istana raja menua Judah sebaka pemanah enggau menua Giliat, sebaka pemanah enggau Bukit menua Lebanon. Tang Aku deka ngaga istana nya nyadi endur ti sunyi ti enda diuan mensia.",
			"7": "<sup>7</sup> Aku deka ngasuh orang ngerusak iya. Semua sida deka mai kapak, nebang tiang kayu sidar ti manah gaya, lalu nibarka sida ngagai api.",
			"8": "<sup>8</sup> “Udah lepas nya, mayuh orang kampar deka mansa lalu bejaku enggau pangan diri betanyaka kebuah TUHAN udah ngereja utai ti baka nya ngagai nengeri ti besai tu.",
			"9": "<sup>9</sup> Udah nya sida deka nyaut madahka utai nya nyadi laban kita udah ngelengkaka sempekat kita enggau Aku, ti Allah Taala kita, lalu udah nyembah sereta betuaika petara bukai.”",
			"10": "<sup>10</sup> Orang Judah, anang nyabakka Raja Josiah. Anang ngulitka pemati iya. Tang nyabak kita ke anak iya Joahas laban sida nabanka iya, lalu iya enda pulai agi. Iya nadai meda menua ada iya agi.",
			"11": "<sup>11</sup> Ku TUHAN bejaku ngenang pasal Raja Joahas anak Josiah, ke nganti apai iya nyadi raja menua Judah, “Iya udah angkat ari tu, lalu enda pulai agi.",
			"12": "<sup>12</sup> Iya deka mati di menua ti alai sida udah nabanka iya, lalu iya nadai meda menua tu agi.”",
			"13": "<sup>13</sup> Tulah meh orang ke ngaga rumah beduduk ba atur ti enda lurus lalu nangkir rumah nya ngena jalai ngelakar, ke ngasuh bala nembiak iya gawa enggau nadai upah lalu enda mayar gaji sida.",
			"14": "<sup>14</sup> Awakka orang diukum enti iya nyebut, “Aku deka ngaga ke aku empu sebuah rumah limas ti mayuh bilik ti besai di sadau.” Iya lalu ngaga jenila ba rumah nya, ngelapis rumah nya ngena kayu sidar, lalu ngechat iya mirah.",
			"15": "<sup>15</sup> Kati nuan ulih ngaga diri nyadi raja ke menyana agi ketegal nuan begagaka rumah ngena kayu sidar, rumah ti manah agi gaya ari rumah orang bukai? Apai nuan lantang diau seumur idup. Iya endang seruran lurus sereta meri atur ti betul, lalu iya mujur dalam semua utai ti dikereja iya.",
			"16": "<sup>16</sup> Iya meri atur ti betul lebuh iya ngatur pechara orang ke seranta, lalu semua utai ti dikereja iya mujur magang. Nya meh reti nemu TUHAN.",
			"17": "<sup>17</sup> Tang nuan semina berundingka diri empu aja. Nuan munuh orang ke nadai penyalah lalu nuan nekanka pengidup bala nembiak nuan sereta kasar enggau sida. TUHAN udah bejaku.",
			"18": "<sup>18</sup> Nya alai ku TUHAN bejaku ngenang pasal Raja Jehoiakim anak Josiah, raja menua Judah, “Nadai orang deka ngulitka pemati iya tauka nyebut munyi tu, ‘O menyadi, naka meh penusah! Naka meh penusah!’ Nadai orang deka meliar ai mata tauka nyabakka iya, ‘Tuan aku! Raja aku!’",
			"19": "<sup>19</sup> Baka orang ke muai bangkai keledai, baka nya meh iya deka diirit kebukai lalu dibuai ke luar ari nengeri Jerusalem.”",
			"20": "<sup>20</sup> Orang Jerusalem, alai kita mansang ngagai menua Lebanon lalu manjung. Alai kita mansang ngagai menua Basan lalu nyabak. Manjung ari bukit menua Moap, laban semua orang ke setanah enggau nuan udah alah magang.",
			"21": "<sup>21</sup> TUHAN udah bejaku ngagai kita lebuh kita kaya-raja, tang kita enggai mending. Nya meh utai ti udah dikereja kita seumur idup. Kita endang enggai sekali-kali ngasika TUHAN.",
			"22": "<sup>22</sup> Bala tuai kita deka dikebuka ribut, bala orang ke setanah enggau kita deka ditabanka nyadi orang tangkap, nengeri kita deka dipechat lalu nyadi malu ketegal semua penyai ti udah dikereja kita.",
			"23": "<sup>23</sup> Kita belelak likun dikelingi kayu sidar ti dibai ari Lebanon. Tang naka meh pengasih kita lebuh pemedis nuntung kita, pemedis baka ke ditatka indu ke radai deka beranak.",
			"24": "<sup>24</sup> Ku TUHAN bejaku ngagai Raja Jehoiakin anak Raja Jehoiakim menua Judah, “Laban Aku tu Allah Taala ti idup, enti sema nuan nya tinchin pengechop ti dikena Aku ba jari kanan Aku, agi meh Aku deka merurutka nuan",
			"25": "<sup>25</sup> lalu nyerahka nuan ngagai orang ke diketakutka nuan, orang ke deka munuh nuan. Aku deka nyerahka nuan ngagai Raja Nebukadnesar menua Babilon, enggau bala soldadu iya.",
			"26": "<sup>26</sup> Aku deka muai nuan enggau indai nuan ngagai menua bukai. Seduai deka mansang ngagai siti menua ti ukai menua ada seduai, lalu seduai deka mati dia.",
			"27": "<sup>27</sup> Seduai deka lelengauka menua tu, tang seduai enda agi pulai kitu.”",
			"28": "<sup>28</sup> Ku aku bejaku, “Kati Raja Jehoiakin udah nyadi baka benda ti belah, ti dibuai, lalu enda diguna orang agi? Kati nya kebuah iya enggau bala anak iya udah dibuai ngagai menua ti enda ditemu sida?”",
			"29": "<sup>29</sup> O menua aku, menua aku, menua aku! Pendingka utai ti udah disebut TUHAN:",
			"30": "<sup>30</sup> “Orang tu diukum lenyau anak, nyadi orang ke nadai kala mujur. Iya nadai peturun merintah menua Judah kena nganti David. Aku ti TUHAN, udah bejaku.”"
		},
		"23": {
			"1": "<sup>1</sup> “Tulah meh sida pengibun ke ngerusak lalu ngachirka bala nembiak Aku,” ku TUHAN bejaku.",
			"2": "<sup>2</sup> Nya alai tu meh munyi jaku TUHAN Allah Taala ke disembah orang Israel pasal orang ke dikarapka ngibun nembiak Aku: “Kita enda ngibun nembiak Aku. Kita udah ngachirka sida, lalu muru sida ngagai menua bukai. Diatu Aku deka ngukum kita ketegal penyai ti udah dikereja kita.",
			"3": "<sup>3</sup> Aku deka ngempuruka nembiak Aku ti bukai ari semua menua ti udah alai Aku ngachirka sida, lalu Aku deka mai sida pulai baru ngagai menua sida empu. Sida deka beranak betelesak lalu mansang mayuh tubuh.",
			"4": "<sup>4</sup> Aku deka ngasuh bala pengibun ngintu sida. Sida nembiak Aku nadai agi nangi tauka takut, lalu nadai siku sida deka lenyau. Aku ti TUHAN, udah bejaku.”",
			"5": "<sup>5</sup> Ku TUHAN bejaku, “Dinga nuan, maya deka datai alai Aku deka milih siku orang ke lurus ari peturun David, lalu iya deka merintah nyadi raja ti bepenemu-dalam lalu ngereja utai ti ngena sereta lurus di menua tu.",
			"6": "<sup>6</sup> Lebuh iya nyadi raja, Judah deka likun, lalu Israel deka diau dalam pemaik. Iya deka dikumbai ‘TUHAN ti pengelurus kitai.’",
			"7": "<sup>7</sup> Ku TUHAN bejaku, “Nya alai, dinga nuan, maya deka datai alai orang badu agi besumpah ngena nama Aku TUHAN ti idup, ti udah mai orang Israel pansut ari menua Ejip,",
			"8": "<sup>8</sup> tang sida deka besumpah ngena nama Aku TUHAN ti idup, ti udah mai orang Israel pansut ari menua ti di utara, enggau ari semua menua bukai ti udah alai Aku ngachirka sida. Udah nya baru sida deka diau di menua sida empu.”",
			"9": "<sup>9</sup> Ati aku balat tusah, lalu aku nyau getar-getar. Laban TUHAN, laban jaku Iya ti kudus, aku nyau baka orang ke mabuk, ke kelalu ngirup wain.",
			"10": "<sup>10</sup> Menua tu penuh laban orang ke enda tetap ati ngagai TUHAN. Pendiau sida jai, lalu sida ngena kuasa enggau jalai ti enda menyana. Ketegal sumpah TUHAN, menua tu ngulit lalu padang rumput nyau rangkai.",
			"11": "<sup>11</sup> Ku TUHAN bejaku, “Sida nabi enggau sida imam endang enda nangika Allah Taala. Aku udah tepedaka sida ngereja penyai dalam Rumah Sembiang.",
			"12": "<sup>12</sup> Jalai ti ditengah sida deka lichin sereta petang. Aku deka ngasuh sida tesangkut lalu tetingkap. Aku deka ngasuh penusah ti besai ninggang sida. Maya sida diukum endang deka datai. Aku ti TUHAN udah bejaku.",
			"13": "<sup>13</sup> Aku bisi udah meda dosa bala nabi Samaria. Sida udah bejaku ngena nama Baal lalu udah mai nembiak Aku tesat.",
			"14": "<sup>14</sup> Tang Aku udah meda sida nabi ke di Jerusalem ngereja utai ti jai agi ari nya: sida butang sereta nusui utai ti bula. Sida nulung orang ngereja penyalah, datai ke nadai siku orang nemu badu ngereja utai ti jai. Ba penemu Aku, semua sida nya jai magang baka orang Sodom enggau Gomorah.",
			"15": "<sup>15</sup> “Nya alai, tu meh utai ti disebut Aku TUHAN ti Pemadu Bekuasa, pasal sida nabi ke di Jerusalem: Aku deka meri sida utai ti pait nyadika pemakai sida enggau ai ti berachun nyadika ai irup sida, laban sida udah mai orang di serata menua tu enda nangika Allah Taala.”",
			"16": "<sup>16</sup> Ku TUHAN ti Pemadu Bekuasa bejaku ngagai orang Jerusalem, “Anang mendingka utai ti disebut sida nabi. Sida ngisi kita enggau pengadang ti bula. Sida madahka ngagai kita utai ti dikeluluka sida, ukai utai ti udah disebut Aku.",
			"17": "<sup>17</sup> Sida majak bejaku ngagai orang ke enggai mendingka utai ti disebut Aku, madahka sida deka mujur magang. Lalu sida bejaku ngagai genap iku orang ke kieh, madahka penusah ti besai nya enda negu sida.”",
			"18": "<sup>18</sup> Ku Aku bejaku, “Nadai siku ari bala nabi nya udah kala nemu resia runding TUHAN. Nadai siku sida bisi kala ninga tauka meretika pesan Iya, tauka mendingka, tauka ibuhka utai ti disebut Iya.",
			"19": "<sup>19</sup> Pengeringat TUHAN nya kabut besai, ribut biaubalai, ti deka mangka ba atas puchuk pala orang ke jai,",
			"20": "<sup>20</sup> lalu ribut nya enda badu ngapa, datai ke udah ngereja semua utai ti deka dikereja Iya. Jemah ila baru nembiak TUHAN deka meretika utai nya enggau terang.”",
			"21": "<sup>21</sup> Ku TUHAN bejaku, “Aku nadai ngirumka bala nabi tu, tang taja pia, sida mupuk. Aku nadai meri sida pesan, tang sida majak bejaku dalam nama Aku.",
			"22": "<sup>22</sup> Enti sida udah nemu resia ti dalam runding Aku, nya baru sida ulih madahka pesan Aku ngagai nembiak Aku, lalu ulih ngasuh sida ngelengkaka pengidup ti jai, enggau penyai ti dikereja sida.",
			"23": "<sup>23</sup> “Aku tu Allah Taala ti bisi di semua endur, lalu ukai semina ba siti endur aja.",
			"24": "<sup>24</sup> Nadai orang ulih ngelalaika diri ari Aku. Kati kita enda nemu, Aku bisi di semua endur, di serega enggau di dunya?",
			"25": "<sup>25</sup> Aku nemu utai ti udah disebut sida nabi ke bejaku bula dalam nama Aku, lalu ngumbai Aku udah meri sida pesan dalam mimpi.",
			"26": "<sup>26</sup> Ni pengelama sida nabi tu deka nesatka bala nembiak Aku ngena pemula ti dikeluluka sida?",
			"27": "<sup>27</sup> Sida ngumbai mimpi ti ditusui sida nya ulih ngasuh nembiak Aku enda ingatka Aku, baka aki ini sida ke enda ingatka Aku, lalu nitihka Baal.",
			"28": "<sup>28</sup> Nabi ti udah bemimpi patut madahka utai nya semina mimpi aja, tang nabi ti udah ninga pesan Aku patut madahka pesan nya enggau ati ti tetap. Jerami enggau gandum endang enda sebaka.",
			"29": "<sup>29</sup> Jaku Aku baka api, enggau baka tukul ti ngeredakka batu.",
			"30": "<sup>30</sup> Aku ngelaban sida nabi ke ngambi jaku ari pangan diri, lalu madahka jaku nya pesan Aku.",
			"31": "<sup>31</sup> Aku mega ngelaban sida nabi ke nyebut jaku diri empu, lalu ngumbai jaku nya datai ari Aku.",
			"32": "<sup>32</sup> Pendingka utai ti disebut Aku ti TUHAN! Aku ngelaban sida nabi ke madahka mimpi ti bula. Sida madahka mimpi nya, lalu nesatka nembiak Aku ngena pemula enggau jaku sida ke temegah ngapa. Aku nadai ngirumka sida, tauka ngasuh sida bejalai, lalu sida enda ulih sekali-kali nulung nembiak Aku. Aku ti TUHAN, udah bejaku.”",
			"33": "<sup>33</sup> Ku TUHAN bejaku ngagai aku, “Jeremiah, lebuh siku ari bala nembiak Aku, tauka siku nabi, tauka siku imam nanya ngagai nuan, ‘Nama pesan TUHAN?’ nuan enda tau enda nyebut, ‘Nuan tu ma ti berat ke TUHAN, lalu Iya deka muai nuan.’",
			"34": "<sup>34</sup> Enti bala nembiak Aku, tauka siku nabi, tauka siku imam bisi ngena leka jaku ‘Ma berat TUHAN,’ Aku deka ngukum sida enggau sida sebilik.",
			"35": "<sup>35</sup> Tang genap iku sida patut nanya ngagai pangan diri, enggau ngagai kaban belayan sida munyi tu, ‘Nama saut ti udah diberi TUHAN? Nama utai ti udah disebut TUHAN?’",
			"36": "<sup>36</sup> Nya alai sida enda tau agi ngena leka jaku ‘Ma berat TUHAN,’ laban enti orang ari bala sida nya bisi ngena leka jaku nya, Aku deka ngasuh pesan Aku nyadi ma ti amat berat ba sida. Orang mayuh udah nyarutka jaku Allah Taala sida, Allah Taala ti idup, TUHAN ti Pemadu Bekuasa.",
			"37": "<sup>37</sup> Jeremiah, tanyaka ngagai sida nabi, ‘Nama saut ti udah diberi TUHAN ngagai kita? Nama utai ti udah disebut TUHAN?’",
			"38": "<sup>38</sup> Lalu enti sida enda ngasika jaku Aku, lalu ngena leka jaku ‘Ma berat TUHAN,’ padahka ngagai sida,",
			"39": "<sup>39</sup> Aku tetap deka nyengkau sida, lalu nikauka sida jauh ari Aku, enggau ari nengeri ti udah diberi Aku ngagai sida enggau ngagai aki ini sida.",
			"40": "<sup>40</sup> Aku deka ngasuh sida ditinggang pemalu sereta dipechat ti deka dikingatka belama iya.”"
		},
		"24": {
			"1": "<sup>1</sup> TUHAN ngayanka ngagai aku dua iti bakul buah ara ti diengkah di mua Rumah Sembiang. (Utai tu nyadi udah bekau Raja Nebukadnesar nabanka Raja Jehoiakin anak Raja Jehoiakim menua Judah nyadi orang tangkap ari Jerusalem ngagai menua Babilon, sama enggau bala tuai orang Judah, bala tukang tempa, enggau orang ke landik gawa.)",
			"2": "<sup>2</sup> Bakul ti keterubah ngundan buah ara ti manah, buah ti dulu mansau. Bakul ti siti ngundan buah ara ti jai, ti enda ulih diempa agi.",
			"3": "<sup>3</sup> Udah nya TUHAN lalu bejaku ngagai aku, “Jeremiah, nama utai ti dipeda nuan?” Aku lalu nyaut, “Buah ara. Buah ti manah nya amat manah, lalu buah ti jai nya amat jai, enda ulih diempa agi.”",
			"4": "<sup>4</sup> Nya alai TUHAN lalu bejaku ngagai aku,",
			"5": "<sup>5</sup> “Aku TUHAN, ti Allah Taala ke disembah orang Israel, ngira orang ke udah ditabanka ngagai menua Babilon nya sebaka enggau buah ara ti manah tu, lalu Aku deka nelap enggau sida.",
			"6": "<sup>6</sup> Aku deka ngibun sida, lalu mai sida pulai baru ngagai menua tu. Aku deka nirika sida, lalu enda ngerubuh sida. Aku deka nanam sida, lalu enda enchabut sida.",
			"7": "<sup>7</sup> Aku deka meri sida ati ti keran deka nemu Aku ti TUHAN. Nya baru sida deka nyadi nembiak Aku, lalu Aku deka nyadi Allah Taala sida, laban sida deka pulai baru ngagai Aku enggau pengabis ati sida.",
			"8": "<sup>8</sup> “Nyadi pasal Raja Sedekiah menua Judah, bala orang politik ke ngelingi iya, enggau semua orang Jerusalem ti bukai, ti udah diau di menua tu tauka udah pindah ngagai menua Ejip, Aku ti TUHAN, deka ngaga semua sida nya nyadi baka buah ara ti enda ulih diempa agi.",
			"9": "<sup>9</sup> Aku deka ngasuh penusah ti besai ninggang sida, datai ke semua bansa di dunya tu deka takut. Orang deka beduan sida, ketawaka sida, ngeleseka sida, lalu ngaga nama sida nyadika leka jaku sumpah di semua endur alai Aku ngachirka sida.",
			"10": "<sup>10</sup> Aku deka ngasuh perang, keberuran, enggau penyakit ninggang sida, datai ke nadai siku sida deka tinggal di menua ti udah diberi Aku ngagai sida enggau ngagai aki ini sida.”"
		},
		"25": {
			"1": "<sup>1</sup> Dalam taun ti keempat Jehoiakim anak Josiah nyadi raja menua Judah, aku bisi nerima siti pesan ari TUHAN pasal semua orang Judah. (Tu taun ti keterubah Nebukadnesar nyadi raja menua Babilon.)",
			"2": "<sup>2</sup> Ku aku bejaku ngagai semua orang Judah enggau orang ke diau di Jerusalem,",
			"3": "<sup>3</sup> “Dalam pengelama dua puluh tiga taun, berengkah ari taun ti ketiga belas Josiah anak Amon nyadi raja menua Judah nyentuk ngagai sehari tu, TUHAN udah bejaku ngagai aku, lalu aku nadai kala enda madahka utai ti disebut Iya. Tang kita enda bedulika nya.",
			"4": "<sup>4</sup> Kita enggai mending tauka ibuh, taja pen TUHAN udah majak ngirumka bala nembiak Iya, iya nya sida nabi, ngagai kita.",
			"5": "<sup>5</sup> Sida nabi ngasuh kita nguingka diri ari jalai pengidup ti jai, enggau ari penyai ti dikereja kita, ngambika kita ulih mengkang idup di menua ti udah diberi TUHAN ngagai kita enggau ngagai aki ini kita nyadika pesaka kita.",
			"6": "<sup>6</sup> Sida nagang kita besembah enggau betuaika petara bukai, sereta nagang kita nyungkak pengeringat TUHAN besembahka engkeramba ti udah digaga kita. Enti kita udah ngasika TUHAN, Iya tentu enda ngukum kita.",
			"7": "<sup>7</sup> Tang TUHAN Empu madahka kita enggai mendingka Iya, tang nyungkak Iya ringat ngena pengawa kita ke besembahka engkeramba, lalu minta diri diukum Iya.",
			"8": "<sup>8</sup> “Nya alai, laban kita enggai mendingka Iya, TUHAN ti Pemadu Bekuasa bejaku,",
			"9": "<sup>9</sup> ‘Aku deka mesanka semua bansa ari utara enggau nembiak Aku, Raja Nebukadnesar menua Babilon. Aku deka ngasuh sida nyerang menua Judah enggau semua orang ke diau di menua nya, sereta nyerang semua bansa ti berimbai enggau menua Judah. Aku deka ngerusak bansa tu, enggau bansa ti semak iya, lalu ngaga menua sida nyadi tembawai belama iya, ngambika sida jai dipeda, sereta ngasuh ati geli. Aku ti TUHAN, udah bejaku.",
			"10": "<sup>10</sup> Aku deka madamka panjung gaga ati sida, enggau munyi orang ke rami ngintu gawai tikah. Minyak ke lampu sida deka abis, lalu gandum sida pen deka mega abis.",
			"11": "<sup>11</sup> Semua menua tu deka nyadi tembawai magang, lalu jai dipeda, lalu semua bansa ti ngelingi menua tu deka betuaika raja menua Babilon dalam pengelama tujuh puluh taun.",
			"12": "<sup>12</sup> Udah bekau nya, Aku deka ngukum Babilon enggau raja iya, ketegal dosa sida. Aku deka ngerusak menua nya, lalu ngaga iya nyadi tembawai belama iya.",
			"13": "<sup>13</sup> Aku deka ngukum Babilon ngena semua penusah besai ti diasuh Aku ninggang semua bansa lebuh Aku bejaku ngena Jeremiah - semua penusah ti ditulis dalam bup tu.",
			"14": "<sup>14</sup> Aku deka malas orang Babilon ketegal utai ti udah dikereja sida, lalu mayuh bansa enggau raja ti bekuasa deka ngaga sida nyadi ulun.’ ”",
			"15": "<sup>15</sup> Ku TUHAN Allah Taala ke disembah orang Israel bejaku ngagai aku, “Tu mangkuk wain ti penuh laban pengeringat Aku. Bai mangkuk tu ngagai semua bansa ti diasuh Aku gusung nuan, lalu asuh sida ngirup ari mangkuk tu.",
			"16": "<sup>16</sup> Lebuh sida ngirup ari mangkuk tu, sida deka bejalai guir-guir, lalu nyadi gila laban perang ti diasuh Aku nuntung sida.”",
			"17": "<sup>17</sup> Nya alai aku lalu ngambi mangkuk nya ari jari TUHAN, meri mangkuk nya ngagai semua bansa ti diasuh TUHAN gusung aku, lalu ngasuh sida ngirup ari mangkuk nya.",
			"18": "<sup>18</sup> Jerusalem enggau semua nengeri di menua Judah, sereta enggau bala raja enggau bala tuai menua nya, bela diasuh ngirup ari mangkuk nya magang, ngambika semua nengeri di menua nya nyadi menua puang, lalu jai gaya dipeda, sereta ngambika orang ngena nama sida nyadika leka jaku sumpah, baka ke dikereja sida diatu.",
			"19": "<sup>19</sup> Tu list nama semua sida ti bukai ti enda tau enda ngirup ari mangkuk nya: raja menua Ejip, bala pemesai iya enggau bala tuai bansa; semua orang Ejip enggau semua orang bansa bukai ke diau di menua Ejip; semua raja di menua Us; semua raja di nengeri orang Pilistin, iya nya raja nengeri Askelon, Gasa, Ekron, enggau orang ke agi idup di Asdot; semua orang Edom, Moap, enggau Amon; semua raja Tire enggau Sidon; semua raja ke semua menua ti ba tebing Tasik Tengah; nengeri Dedan, Tema, enggau Bus; semua orang ke netak buk diri pandak; semua raja di menua Arabia; semua raja ke raban bansa orang ke diau di menua puang; semua raja di Simri, Elam, enggau Media; semua raja ti di utara, ke jauh enggau ke semak, betangkan-tangkan. Semua bansa di dunya tu enda tau enda ngirup ari mangkuk nya. Ke penudi iya, raja menua Babilon deka mega ngirup ari mangkuk nya.",
			"27": "<sup>27</sup> Udah nya TUHAN bejaku ngagai aku, “Padahka ngagai orang mayuh, Aku TUHAN ti Pemadu Bekuasa, ti Allah Taala ke disembah orang Israel, deka ngasuh sida ngirup datai ke sida mabuk lalu mutah, datai ke sida rebah, lalu enda ulih angkat agi, laban perang ti diasuh Aku ninggang sida.",
			"28": "<sup>28</sup> Lalu enti sida enggai ngambi mangkuk nya ari jari nuan, lalu enggai ngirup ari nya, nuan enda tau enda madahka ngagai sida, TUHAN ti Pemadu Bekuasa udah bejaku madahka sida enda tau enda ngirup ari mangkuk nya.",
			"29": "<sup>29</sup> Aku deka belabuh ngerusak berengkah ari nengeri Aku Empu. Kati sida ngumbai diri enda kena ukum? Sida endang deka diukum, laban Aku deka ngasuh munsuh nyerang semua orang di dunya tu. Aku TUHAN ti Pemadu Bekuasa, udah bejaku.",
			"30": "<sup>30</sup> “Nuan Jeremiah, enda tau enda madahka semua utai ti udah disebut Aku. Nuan enda tau enda madahka ngagai bala orang nya, ‘TUHAN deka merakka nyawa Iya ari serega lalu meletup munyi guntur ari serega. Iya deka merakka nyawa Iya ngelaban bala nembiak Iya. Iya deka manjung munyi orang ke ngindik buah anggur. Semua orang di dunya tu deka ninga Iya,",
			"31": "<sup>31</sup> lalu munyi nyawa Iya deka belauh ngagai tisi dunya. TUHAN deka bedawaka semua bansa. Iya deka nyara semua bansa lalu munuh orang ke jai. TUHAN udah bejaku.’ ”",
			"32": "<sup>32</sup> TUHAN ti Pemadu Bekuasa madahka penusah ti besai deka nuntung siti-siti bansa betangkan-tangkan, lalu kabut besai nyau betatam ba tisi dunya.",
			"33": "<sup>33</sup> Lebuh maya nya ila, bangkai sida ke udah dibunuh TUHAN deka ngachir di serata dunya. Orang nadai ngulitka sida, lalu nadai mega orang ngangkut lalu nguburka sida. Bangkai sida deka betegaring ba tanah baka tugung tai.",
			"34": "<sup>34</sup> Kita ke tuai bansa, ti nyadi pengibun nembiak Aku, nyabak meh kita. Nyabak enggau nyawa ti inggar duie-duie! Ngulit lalu baringka diri malai amau. Maya udah datai alai kita deka dibunuh, lalu kita deka disayat baka jelu bedus.",
			"35": "<sup>35</sup> Kita enda ulih ngerarika diri.",
			"36": "<sup>36</sup> Kita bedemuh lalu nyabak tusah ati, laban TUHAN, ketegal pengeringat Iya, udah ngerusak bansa kita, lalu ngaga menua kita nyadi tembawai.",
			"38": "<sup>38</sup> TUHAN udah ninggalka nembiak Iya baka singa ti ninggalka lubang iya. Perang enggau pengeringat TUHAN udah ngubah menua tu nyadi menua puang."
		},
		"26": {
			"1": "<sup>1</sup> Enda lama udah bekau Jehoiakim anak Josiah nyadi raja menua Judah,",
			"2": "<sup>2</sup> TUHAN bejaku ngagai aku, “Alai nuan bediri ba tengah laman Rumah Sembiang, lalu padahka semua utai ti diasuh Aku sebut nuan ngagai orang ke datai besembiang dia ari semua nengeri menua Judah. Anang enda nyebut semua utai nya,",
			"3": "<sup>3</sup> nyangka orang mayuh deka mending lalu ngelengkaka ulah sida ke jai. Enti sida ngelengkaka ulah sida ke jai, nya baru Aku deka ngubah runding Aku lalu enda nyadi ngerusak sida ketegal semua pengawa sida ke jai.”",
			"4": "<sup>4</sup> Tu jaku ti diasuh TUHAN sebut aku ngagai orang mayuh, “Aku ti TUHAN, udah madahka kita enda tau enda ngasika Aku, nitihka ajar ti udah diberi Aku ngagai kita,",
			"5": "<sup>5</sup> sereta mendingka jaku bala nembiak Aku, iya nya sida nabi, ke seruran dikirumka Aku ngagai kita. Kita nadai udah kala ngasika jaku ti disebut sida.",
			"6": "<sup>6</sup> Enti kita majak enda ngasi, Aku deka ngereja ngagai Rumah Sembiang tu baka ke udah dikereja Aku ngagai Siloh, lalu semua bansa di dunya tu deka ngena nama nengeri tu nyadika leka jaku sumpah.”",
			"7": "<sup>7</sup> Sida imam, sida nabi enggau semua orang mayuh bela ninga aku nyebut jaku nya dalam Rumah Sembiang,",
			"8": "<sup>8</sup> lalu lebuh aku baru udah tembu nyebut semua utai ti diasuh TUHAN sebut aku, sida lalu nangkap aku lalu manjung, “Nuan patut dibunuh ketegal utai tu!",
			"9": "<sup>9</sup> Nama kebuah nuan nyebut dalam nama TUHAN, madahka Rumah Sembiang tu deka nyadi baka Siloh, lalu madahka nengeri tu deka dirusak, lalu enda agi diuan mensia?” Udah nya orang mayuh lalu ngelingi aku.",
			"10": "<sup>10</sup> Lebuh bala tuai orang Judah ninga pasal utai ti udah nyadi, sida lalu beguai-guai mansang ari istana ngagai Rumah Sembiang, lalu nudukka diri ba Pintu Ti Baru.",
			"11": "<sup>11</sup> Udah nya sida imam enggau sida nabi lalu bejaku ngagai bala tuai bansa, enggau ngagai orang mayuh, “Orang tu patut diukum bunuh, laban iya udah bejaku ngelaban nengeri kitai. Kita empu udah ninga iya bejaku.”",
			"12": "<sup>12</sup> Udah nya aku lalu bejaku, “TUHAN Empu udah ngirumka aku, ngasuh aku bejaku ngelaban Rumah Sembiang, enggau ngelaban nengeri tu, munyi ti didinga kita.",
			"13": "<sup>13</sup> Nya alai ubah pendiau enggau ulah kita, lalu ngasika TUHAN Allah Taala kita. Enti kita ngereja nya, nya baru Iya deka ngubah runding Iya lalu enda nyadi ngerusak kita.",
			"14": "<sup>14</sup> Nyadi pasal aku empu, aku tu ba jari kita! Kereja aja meh utai ti patut ku ati kita.",
			"15": "<sup>15</sup> Tang kita enda tau enda nemu: enti kita munuh aku, kita enggau orang di nengeri tu deka salah munuh orang ke nadai penyalah, laban TUHAN Empu ti udah ngasuh aku meri jaku tangkan tu ngagai kita.”",
			"16": "<sup>16</sup> Udah nya bala tuai enggau orang mayuh lalu bejaku ngagai bala imam sereta enggau ngagai bala nabi, “Orang tu bejaku ngagai kitai dalam nama TUHAN Allah Taala kitai. Iya enda patut dibunuh.”",
			"17": "<sup>17</sup> Udah nya, sekeda tuai bansa bediri lalu bejaku ngagai orang mayuh ke begelumu dia,",
			"18": "<sup>18</sup> “Lebuh Hesekiah nyadi raja menua Judah, nabi Mikah ari Moreset madahka ngagai semua orang mayuh utai ti udah disebut TUHAN ti Pemadu Bekuasa, ‘Sion deka dichangkul baka padang. Jerusalem deka nyadi tembawai, lalu bukit ti alai Rumah Sembiang bediri deka nyadi utan.’",
			"19": "<sup>19</sup> Raja Hesekiah enggau orang Judah lalu enda nyadi munuh Mikah. Hesekiah nangika TUHAN, lalu nguji minta diri dikerinduka Iya. Lalu TUHAN ngubah runding Diri pasal penusah ti besai ti diasuh Iya ninggang sida. Tang diatu kitai nyau deka ngasuh siti penusah ti besai ninggang kitai empu.” (",
			"20": "<sup>20</sup> Siku agi orang bejaku, iya nya Uriah anak Semaiah ari Kiriat-jearim. Iya bejaku dalam nama TUHAN ngelaban nengeri tu, enggau ngelaban bansa kitai baka ke dikereja Jeremiah.",
			"21": "<sup>21</sup> Lebuh Raja Jehoiakim enggau bala soldadu iya, enggau bala pemesai ninga jaku Uriah, raja lalu nguji ngasuh orang munuh Uriah. Tang Uriah ninga pasal nya, lalu rari abis ati ngagai menua Ejip.",
			"22": "<sup>22</sup> Tang Raja Jehoiakim ngasuh Elnatan anak Akbor enggau sekeda orang bukai mansang ngagai menua Ejip ngambi Uriah pulai.",
			"23": "<sup>23</sup> Sida mai iya pulai ngagai Raja Jehoiakim, lalu Raja Jehoiakim ngasuh orang munuh iya, lalu ngasuh sida nguburka iya ba kubur orang mayuh.)",
			"24": "<sup>24</sup> Tang laban aku disukung Ahikam anak Sapan, aku enda diserahka ngagai orang mayuh, lalu aku enda kena bunuh."
		},
		"27": {
			"1": "<sup>1</sup> Apin lama udah bekau Sedekiah anak Josiah nyadi raja menua Judah, TUHAN ngasuh aku",
			"2": "<sup>2</sup> ngaga siti kungkung ke aku empu ari tali ti digaga ari kulit jelu enggau sengkar kayu, lalu ngasuh aku ngengkahka utai nya ba rekung aku empu.",
			"3": "<sup>3</sup> Udah nya TUHAN ngasuh aku ngirumka siti pesan ngagai raja menua Edom, menua Moap, Amon, Tire enggau Sidon nengah bala pengari perintah sida ke udah datai di Jerusalem deka betemu enggau Raja Sedekiah.",
			"4": "<sup>4</sup> TUHAN ti Pemadu Bekuasa, ti Allah Taala ke disembah orang Israel ngasuh aku bejaku ngagai sida, ngasuh sida madahka ngagai raja sida empu utai ti udah disebut TUHAN:",
			"5": "<sup>5</sup> “Ngena kuasa Aku ti besai enggau pengering Aku, Aku udah ngaga dunya, mensia, enggau semua macham jelu ti diau di dunya, lalu Aku meri utai nya ngagai barang sapa orang ke dipilih Aku.",
			"6": "<sup>6</sup> Aku tu ti udah ngengkahka semua bansa tu di baruh kuasa nembiak Aku, Raja Nebukadnesar menua Babilon. Indah jelu babas deh diasuh Aku betuaika iya.",
			"7": "<sup>7</sup> Semua bansa deka betuaika iya, lalu sida deka betuaika anak iya, enggau uchu iya nyentuk ngagai maya bansa iya empu alah. Udah nya baru bansa nya deka betuaika mayuh bengkah bansa ti bekuasa, enggau bala raja ti besai.",
			"8": "<sup>8</sup> “Tang enti bansa tauka perintah enggai betuaika iya, Aku deka ngukum bansa nya ngena perang, keberuran, enggau penyakit datai ke Aku udah nejuka Nebukadnesar ngerusak bansa nya abis lengis.",
			"9": "<sup>9</sup> Anang mendingka bala nabi kita, tauka sida ke ngumbai diri nemu madahka utai ti deka nyadi jemah ila, nemuka ngena mimpi, tauka ngangauka roh orang ke udah mati, tauka ngena pengawa keramat. Semua sida nya nagang kita betuaika raja menua Babilon.",
			"10": "<sup>10</sup> Sida nipu kita, lalu deka ngasuh kita ditabanka ngagai menua ti jauh ari menua kita empu. Aku deka muru kita, lalu kita deka dirusak.",
			"11": "<sup>11</sup> Tang enti bansa nunduk ngagai raja menua Babilon, lalu betuaika iya, nya baru Aku deka nejuka bansa nya diau di menua sida empu, ngambika sida bumai lalu diau dia. Aku ti TUHAN udah bejaku.”",
			"12": "<sup>12</sup> Aku udah mega nyebut utai nya ngagai Raja Sedekiah menua Judah, “Nunduk ngagai raja menua Babilon, betuaika iya enggau bala nembiak iya, ngambika nuan idup.",
			"13": "<sup>13</sup> Nama guna nuan enggau bala nembiak nuan mati beperang, tauka mati keberuran, tauka mati laban penyakit? Nya meh utai ti dipadahka TUHAN deka nyadi ba bansa ti enggai betuaika raja menua Babilon.",
			"14": "<sup>14</sup> Anang mendingka sida nabi ke nagang nuan nyerahka diri ngagai raja nya. Sida nabi nya nipu kita.",
			"15": "<sup>15</sup> TUHAN Empu udah madahka Iya nadai ngirumka sida, sereta madahka sida ngemulaka nuan dalam nama Iya. Nya alai Iya deka muru nuan, lalu nuan enggau bala nabi ke ngemulaka nuan deka dibunuh.”",
			"16": "<sup>16</sup> Udah nya aku madahka ngagai sida imam enggau orang mayuh utai ti udah disebut TUHAN: “Anang mendingka sida nabi ke madahka, enda lama da agi pesaka Rumah Sembiang deka dibai pulai baru ari Babilon. Sida nya ngemulaka kita.",
			"17": "<sup>17</sup> Anang mendingka sida! Nunduk ngagai raja menua Babilon, nya baru kita deka idup! Nama kebuah ngasuh nengeri tu nyadi tembawai?",
			"18": "<sup>18</sup> Enti sida nya endang amat nabi, lalu enti sida bisi pesan ari Aku, awakka sida minta Aku TUHAN ti Pemadu Bekuasa, nagang pesaka ti agi bisi dalam Rumah Sembiang enggau di istana raja ditabanka ngagai menua Babilon.” (",
			"19": "<sup>19</sup> Lebuh Raja Nebukadnesar nabanka Raja Jehoiakin anak Raja Jehoiakim menua Judah, enggau orang ke tinggi pangkat ari menua Judah enggau ari Jerusalem ngagai menua Babilon, iya ninggalka tiang ti besai, tangki temaga, kerita tarit, enggau sekeda reta tengkira Rumah Sembiang.)",
			"21": "<sup>21</sup> “Pendingka utai ti disebut Aku TUHAN ti Pemadu Bekuasa, ti Allah Taala ke disembah orang Israel, pasal reta tengkira ti ditinggalka dalam Rumah Sembiang, enggau di istana raja di Jerusalem.",
			"22": "<sup>22</sup> Utai nya deka ditabanka ngagai menua Babilon, lalu deka mengkang din nyentuk ngagai maya Aku deka ibuhka sida. Udah nya baru Aku deka mai utai nya pulai baru, lalu mulaika sida ngagai endur tu. Aku ti TUHAN udah bejaku.”"
		},
		"28": {
			"1": "<sup>1</sup> Dalam taun nya mega, iya nya taun ti keempat Sedekiah nyadi raja, dalam bulan ti kelima, Hananiah anak Asur, siku nabi ari nengeri Gibeon, bejaku ngagai aku dalam Rumah Sembiang. Di mua bala imam, enggau di mua orang mayuh, iya madahka ngagai aku",
			"2": "<sup>2</sup> pasal TUHAN ti Pemadu Bekuasa, ti Allah Taala ke disembah orang Israel ti udah nyebut, “Aku udah ngerusak kuasa raja menua Babilon.",
			"3": "<sup>3</sup> Dalam kandang dua taun Aku deka mai pulai baru ngagai endur tu semua reta tengkira Rumah Sembiang ti udah ditabanka Raja Nebukadnesar ngagai menua Babilon.",
			"4": "<sup>4</sup> Aku deka mega mai pulai baru Raja Jehoiakin anak Jehoiakim menua Judah, sama enggau semua orang Judah ke kena buai ngagai menua Babilon. Sigi amat, Aku endang deka ngerusak kuasa raja menua Babilon. Aku ti TUHAN, udah bejaku.”",
			"5": "<sup>5</sup> Udah nya, di mua bala imam enggau di mua semua orang mayuh ke bediri dalam Rumah Sembiang, aku lalu nyebut ngagai Hananiah:",
			"6": "<sup>6</sup> “Manah amat nya! Aku ngarapka TUHAN deka ngereja nya! Aku endang amat ngarapka Iya deka ngamatka jaku ti benabi ti disebut nuan nya, lalu mai pulai kitu ke baru ari menua Babilon semua reta tengkira Rumah Sembiang, enggau semua orang ke udah ditangkap lalu ditabanka munsuh.",
			"7": "<sup>7</sup> Tang pendingka utai ti disebut aku ngagai nuan, enggau ngagai orang mayuh.",
			"8": "<sup>8</sup> Sida nabi ke bejaku kelia, sebedau rambau tua, madahka perang, keberuran enggau penyakit deka ninggang mayuh bengkah bansa, enggau perintah ti bekuasa.",
			"9": "<sup>9</sup> Tang nabi ke madahka pemaik deka nyadi, semina deka dikumbai nabi ke amat udah dikirumka TUHAN, lebuh utai ti ditujum iya dikamatka.”",
			"10": "<sup>10</sup> Hananiah lalu ngambi kungkung nya ari rekung aku lalu matahka iya",
			"11": "<sup>11</sup> lalu nyebut di mua semua orang mayuh, “TUHAN udah bejaku madahka tu meh gaya Iya deka matahka kungkung ti udah diengkahka Raja Nebukadnesar ba rekung semua bansa, lalu TUHAN deka ngereja nya dalam kandang dua taun.” Aku lalu mupuk.",
			"12": "<sup>12</sup> Apin tentu lama udah bekau nya, TUHAN ngasuh aku",
			"13": "<sup>13</sup> mansang ngagai Hananiah lalu madahka ngagai iya, “TUHAN udah bejaku, madahka nuan nyangka ulih matahka kungkung ti digaga ari kayu, tang Iya deka nganti kungkung kayu nya enggau kungkung besi.",
			"14": "<sup>14</sup> TUHAN ti Pemadu Bekuasa, ti Allah Taala ke disembah orang Israel, udah madahka Iya deka ngengkahka kungkung besi ba semua bansa, lalu sida deka betuaika Raja Nebukadnesar menua Babilon. Indah jelu babas deh deka diasuh TUHAN betuaika Nebukadnesar.”",
			"15": "<sup>15</sup> Aku lalu madahka jaku nya ngagai Hananiah, “Pendingka tu ulih nuan Hananiah! TUHAN nadai ngirumka nuan, lalu nuan udah ngasuh orang mayuh tu arapka utai ti bula.",
			"16": "<sup>16</sup> Nya alai TUHAN Empu madahka Diri deka muai nuan. Sebedau ujung taun tu, nuan deka mati laban nuan udah mai orang mayuh angkat ngelaban TUHAN.”",
			"17": "<sup>17</sup> Dalam bulan ti ketujuh taun nya, Hananiah lalu mati."
		},
		"29": {
			"1": "<sup>1</sup> Aku nulis sepuchuk surat ngagai bala imam, bala nabi, bala tuai orang mayuh, enggau ngagai semua sida ti bukai ti udah ditabanka Nebukadnesar nyadi orang tangkap ari Jerusalem ngagai menua Babilon.",
			"2": "<sup>2</sup> Aku nulis surat nya udah bekau Raja Jehoiakin, indai iya, bala pemesai istana, bala tuai orang Judah enggau bala tuai orang ke diau di Jerusalem, orang ke landik ngukir, enggau orang ke landik gawa, dibuai ngagai menua Babilon.",
			"3": "<sup>3</sup> Aku nyuaka surat nya ngagai Elasah anak Sapan enggau ngagai Gemariah anak Hilkiah, ke diasuh Raja Sedekiah menua Judah betemu enggau Raja Nebukadnesar menua Babilon. Baka tu ku jaku ti dalam surat nya:",
			"4": "<sup>4</sup> “TUHAN ti Pemadu Bekuasa, ti Allah Taala ke disembah orang Israel bejaku ngagai semua orang ke dikemendarka Iya ditabanka Nebukadnesar nyadi orang tangkap ari Jerusalem ngagai Babilon:",
			"5": "<sup>5</sup> ‘Dirika rumah lalu ngentapka diri. Tumbuhka kebun lalu empa utai ti ditanam kita dalam kebun nya.",
			"6": "<sup>6</sup> Bebini belaki lalu beranak. Udah nya, awakka bala anak kita bebini belaki, ngambika sida mega bisi anak. Pemayuh tubuh kita enda tau enda nambah-menambah, ukai kurang.",
			"7": "<sup>7</sup> Bekereja kita ke penguntung nengeri ti udah alai Aku muai kita. Besampi ngagai Aku ngarika sida, laban enti sida nyadi kaya-raja, kita empu deka mega nyadi kaya-raja.",
			"8": "<sup>8</sup> Aku ti TUHAN Allah Taala ke disembah orang Israel meri kita jaku tangkan: anang nejuka bala nabi enggau orang ke betilitka nasit ke begulai enggau kita, nipu kita, lalu anang mendingka mimpi sida.",
			"9": "<sup>9</sup> Sida madahka utai ti bula ngagai kita dalam nama Aku. Aku nadai ngirumka sida. Aku TUHAN ti Pemadu Bekuasa udah bejaku.’",
			"10": "<sup>10</sup> “Ku TUHAN bejaku, ‘Udah lepas tujuh puluh taun nya ila, Aku deka nemuai ngagai kita, lalu ngamatka semaya Aku enggau kita, lalu mai kita pulai baru ngagai menua tu.",
			"11": "<sup>11</sup> Laban Aku nemu pelan Aku ke kita, pelan kena meri kita pemaik ukai kena ngemediska kita, pelan kena meri kita pengidup enggau pengadang ke jemah ila.",
			"12": "<sup>12</sup> Nya baru kita deka ngangauka Aku, datai lalu besampi ngagai Aku, lalu Aku deka ninga kita.",
			"13": "<sup>13</sup> Lebuh kita ngiga Aku, kita deka tetemuka Aku. Enti kita ngiga Aku enggau pengabis ati kita,",
			"14": "<sup>14</sup> kita deka tetemuka Aku, lalu Aku deka mai kita pulai baru ngagai menua kita empu. Aku deka ngempuruka kita ari semua menua, enggau ari semua endur ti udah alai Aku muru kita, lalu Aku deka mai kita pulai baru ngagai menua ti udah ditinggalka kita lebuh Aku muai kita ngagai menua bukai. Aku ti TUHAN udah bejaku.’",
			"15": "<sup>15</sup> “Kita madahka TUHAN udah meri kita nabi di menua Babilon.",
			"16": "<sup>16</sup> Pendingka utai ti disebut TUHAN pasal raja ke megai perintah di menua ti udah diperintah David, enggau pasal orang di nengeri tu, iya nya, bala kaban belayan kita empu ti enda ditabanka nyadi orang tangkap sama enggau kita.",
			"17": "<sup>17</sup> Ku TUHAN ti Pemadu Bekuasa bejaku, ‘Aku ngasuh perang, keberuran, enggau penyakit ninggang sida, lalu Aku deka ngaga sida nyadi baka buah ara ti kelalu buruk lalu enda ulih diempa.",
			"18": "<sup>18</sup> Aku deka begagaika sida ngena perang, keberuran, enggau penyakit, lalu semua bansa di dunya tu deka gelika utai ti dipeda sida. Ba genap iti endur alai Aku ke ngachirka sida, orang deka geli sereta takut meda utai ti udah nyadi ba sida. Orang deka beduan sida, lalu ngena nama sida nyadika leka jaku sumpah.",
			"19": "<sup>19</sup> Utai tu deka nyadi ba sida laban sida enda ngasika pesan ti seruran dikirumka Aku ngagai sida nengah bala nembiak Aku, iya nya sida nabi. Sida enggai mending.",
			"20": "<sup>20</sup> Semua kita ke udah dibuai Aku ngagai menua Babilon, pendingka utai ti disebut Aku ti TUHAN.’",
			"21": "<sup>21</sup> “TUHAN ti Pemadu Bekuasa, ti Allah Taala ke disembah orang Israel, udah bejakuka pasal Ahap anak Kolaiah enggau Sedekiah anak Maseiah, ke madahka utai ti bula ngagai kita dalam nama TUHAN. TUHAN udah madahka Diri deka nyerahka sida ngagai jari Raja Nebukadnesar menua Babilon, ti deka munuh sida di mua kita.",
			"22": "<sup>22</sup> Lebuh orang ke ditabanka nyadi orang tangkap ari Jerusalem ngagai Babilon deka nyumpah orang, sida deka nyebut, ‘Awakka TUHAN ngereja nuan baka Iya ti ngereja Sedekiah seduai Ahap, ke dipanggang raja Babilon idup-idup!’",
			"23": "<sup>23</sup> Nya meh pengujung sida laban sida udah salah ngereja dosa ti besai - sida udah butang enggau bini pangan diri, lalu udah nusui utai ti bula dalam nama TUHAN. Utai tu ngelaban peneka TUHAN. Iya nemu utai ti udah dikereja sida, lalu Iya deka besaksi ngelaban sida. TUHAN udah bejaku.”",
			"24": "<sup>24</sup> TUHAN ti Pemadu Bekuasa, ti Allah Taala ke disembah orang Israel, meri aku siti pesan ke Semaiah ari Nehelam, ti udah ngirumka surat dalam nama iya empu ngagai semua orang ke diau di Jerusalem, enggau ngagai Imam Sepaniah anak Maseiah, enggau ngagai semua imam ti bukai. Dalam surat nya Semaiah nulis ngagai Sepaniah munyi tu:",
			"26": "<sup>26</sup> “TUHAN ngasuh nuan nyadi imam nganti Jehoiada, lalu diatu nuan nyadi tuai pemesai dalam Rumah Sembiang. Pengawa nuan nya nentuka genap iku orang ke gila, ke ngaga diri nyadi nabi, ditanchang ngena rantai, sereta dikungkung ngena kungkung besi.",
			"27": "<sup>27</sup> Nama kebuah nuan enda ngereja nya ngagai Jeremiah ke datai ari Anatot, ti udah bejaku nyadi nabi ngagai orang mayuh?",
			"28": "<sup>28</sup> Iya enda tau enda ditagang, laban iya madahka ngagai orang di Babilon, sida deka lama nyadi orang tangkap dia, lalu patut nirika rumah tangga, ngentapka diri, bekebun, lalu makai utai ti ditanam sida.”",
			"29": "<sup>29</sup> Sepaniah macha surat nya ngagai aku.",
			"30": "<sup>30</sup> TUHAN lalu ngasuh aku",
			"31": "<sup>31</sup> ngirumka pesan tu ngagai semua orang tangkap ti diau di Babilon pasal Semaiah: “Aku ti TUHAN deka ngukum Semaiah enggau semua peturun iya. Aku nadai ngirumka iya ngagai kita, tang iya bejaku ngagai kita lalu ngaga diri nyadi nabi, lalu iya ngasuh kita arapka utai ti bula. Iya nadai peturun ba bala kita jemah ila. Iya enda ulih idup lalu meda utai ti manah ti deka dikereja Aku ke bala nembiak Aku, laban iya udah ngasuh sida angkat ngelaban Aku. Aku ti TUHAN, udah bejaku.”"
		},
		"30": {
			"1": "<sup>1</sup> Ku TUHAN Allah Taala ke disembah orang Israel",
			"2": "<sup>2</sup> bejaku ngagai aku, “Tuliska dalam siti bup semua utai ti udah dipadahka Aku ngagai nuan,",
			"3": "<sup>3</sup> laban maya deka datai alai Aku deka mai bala nembiak Aku, Israel enggau Judah pulai baru. Aku deka mai sida pulai baru ngagai menua ti udah diberi Aku ngagai aki ini sida, lalu sida deka bempu menua nya baru. Aku ti TUHAN, udah bejaku.”",
			"4": "<sup>4</sup> Ku TUHAN bejaku ngagai orang Israel enggau ngagai orang Judah,",
			"5": "<sup>5</sup> “Aku bisi ninga orang nyabak laban sida balat takut, sabak orang ke begau, ukai sabak ketegal pemaik.",
			"6": "<sup>6</sup> Ngetu dulu lalu berunding! Kati lelaki ulih ngadaka anak? Enti enda, nama kebuah Aku meda genap iku lelaki murus perut diri baka indu ke radai deka beranak? Nama kebuah mua sida puchat?",
			"7": "<sup>7</sup> Hari ti jai deka datai. Nadai hari bukai ulih dibandingka enggau hari nya, maya bala nembiak Aku deka balat tusah, tang sida deka mengkang idup.”",
			"8": "<sup>8</sup> Ku TUHAN ti Pemadu Bekuasa bejaku, “Lebuh hari nya datai, Aku deka matahka kungkung ti ba rekung sida, lalu muka rantai sida, lalu sida enda agi nyadi ulun orang menua bukai.",
			"9": "<sup>9</sup> Sida deka betuaika Aku, TUHAN Allah Taala sida, sereta betuaika siku peturun David ti deka diasuh Aku nyadi raja.",
			"10": "<sup>10</sup> “Nembiak Aku, anang takut. Orang Israel, anang takut. Aku deka ngelepaska kita ari menua ti jauh nya, ari menua alai kita ke nyadi orang tangkap. Kita deka pulai baru ngagai menua kita empu, lalu diau nadai utai ngachau. Kita deka diau likun, lalu nadai orang deka ngemba kita.",
			"11": "<sup>11</sup> Aku deka datai lalu ngidupka kita. Aku deka ngerusak semua bansa ti udah alai Aku ngachirka kita, tang Aku enda ngerusak kita. Aku enggai nejuka kita enda diukum, tang lebuh Aku ngukum kita, Aku deka ngukum kita enggau ati ti lurus. Aku ti TUHAN udah bejaku.”",
			"12": "<sup>12</sup> Ku TUHAN bejaku ngagai bala nembiak Iya, “Bakal kita enda ulih gerai. Telih kita enda ulih gerai.",
			"13": "<sup>13</sup> Kita nadai orang ngibun, nadai ubat kena ngubat rumbak kita, nadai ulih ngarapka diri digeraika.",
			"14": "<sup>14</sup> Semua ambai kita nadai agi ingatka kita. Sida nadai agi ibuhka kita. Aku udah nyerang kita baka munsuh. Ukum kita amat berat laban dosa kita mayuh lalu penyai kita besai.",
			"15": "<sup>15</sup> Anang agi mutapka telih kita. Kita nadai ulih gerai. Aku ngukum kita baka tu laban dosa kita mayuh lalu penyai kita besai.",
			"16": "<sup>16</sup> Tang diatu, semua orang ke nelan kita, deka ditelan, lalu semua bala munsuh kita deka ditabanka nyadi orang tangkap. Semua orang ke nekanka pengidup kita, deka ditekanka, lalu semua orang ke ngerumpak kita, deka dirumpak.",
			"17": "<sup>17</sup> Aku deka ngasuh kita suman baru. Aku deka ngeraika telih kita, taja pen bala munsuh kita nyebut, ‘Sion nadai diguna orang agi. Nadai orang ibuhka iya agi.’ Aku ti TUHAN, udah bejaku.”",
			"18": "<sup>18</sup> Ku TUHAN bejaku, “Aku deka mai bala nembiak Aku pulai baru ngagai menua sida empu lalu kasihka genap ruang bilik sida. Jerusalem deka digaga baru, lalu istana di nengeri nya deka digaga baru.",
			"19": "<sup>19</sup> Orang ke diau dia deka belagu pantun puji. Sida deka manjung gaga ati. Ulih berekat ari Aku, pemayuh tubuh sida deka nambah-menambah. Berekat ari Aku deka ngasuh sida dibasa orang.",
			"20": "<sup>20</sup> Aku deka mulaika kuasa sida ke lama menya ngagai bansa sida tu baru lalu nudukka sida tegap di mua Aku. Aku deka ngukum semua orang ke nekanka pengidup sida.",
			"21": "<sup>21</sup> Orang ke megai sida deka datai ari bansa sida empu, anak raja sida, ari bala sida empu. Iya deka datai ngadap Aku lebuh Aku ngangauka iya, laban sapa berani datai, enti iya enda dikangauka? Sida deka nyadi nembiak Aku, lalu Aku deka nyadi Allah Taala sida. Aku ti TUHAN, udah bejaku.”",
			"23": "<sup>23</sup> Pengeringat TUHAN baka biaubalai, ribut ti balat ti mangka ba atas puchuk pala orang ke jai. Pengeringat Iya enda badu ngapa datai ke Iya udah ngereja semua utai ti deka dikereja Iya. Jemah ila, bala nembiak Iya deka meretika utai nya enggau terang."
		},
		"31": {
			"1": "<sup>1</sup> Ku TUHAN bejaku, “Maya deka datai alai Aku deka nyadi Allah Taala ke semua raban bansa orang Israel, lalu sida deka nyadi nembiak Aku.",
			"2": "<sup>2</sup> Orang ke enda mati laban pedang, ngasaika penelap Aku lebuh sida di menua puang. Lebuh orang Israel tetenguk deka belelak,",
			"3": "<sup>3</sup> Aku pegari di mua sida ari jauh. Kita orang Israel, Aku endang seruran rinduka kita. Nya kebuah Aku seruran ngayanka pengerindu Aku ti meruan belama iya ngagai kita.",
			"4": "<sup>4</sup> Aku deka nirika kita baru. Kita deka sekali agi mai tamborin kita lalu betanda enggau ati ti gaga.",
			"5": "<sup>5</sup> Kita deka bekebun anggur baru ba sebelah bukit menua Samaria, lalu orang ke bekebun nya deka makai asil ari kebun nya empu.",
			"6": "<sup>6</sup> Sigi amat, maya deka datai alai orang ke nyaga menua deka ngangau ba sebelah bukit menua Epraim, ‘Aram kitai niki ngagai Sion, ngagai TUHAN Allah Taala kitai.’ ”",
			"7": "<sup>7</sup> Ku TUHAN bejaku, “Belagu enggau ati ti gaga ke Israel, bansa ti pemadu besai. Nyanyi pantun puji, ‘TUHAN udah ngidupka nembiak Iya. Iya udah ngidupka nembiak Iya, iya nya orang Israel.’",
			"8": "<sup>8</sup> Aku deka mai sida ari utara lalu ngempuruka sida ari semua tisi dunya. Sida ke buta enggau ti enda ulih bejalai, indu ke ngandung, enggau sida ke nyau deka beranak, deka datai enggau sida. Sida deka pulai baru lalu nyadi bansa ti kering.",
			"9": "<sup>9</sup> Bala nembiak Aku deka pulai baru enggau sabak, sereta besampi lebuh Aku nguluka sida pulai. Aku deka ngiring sida bejalai ngimbai sungai ti mayuh ai, nengah jalai ti rata ngambika sida enda tesangkut, laban Aku tu Apai orang Israel, lalu Epraim nya anak tuai Aku.”",
			"10": "<sup>10</sup> Ku TUHAN bejaku, “Pendingka Aku, semua kita bansa bukai, lalu padahka jaku Aku di seberai tasik. Aku udah ngachirka bala nembiak Aku, tang Aku deka ngempuruka sida baru lalu nyaga sida baka pengibun bedus ke nyaga raban bedus iya.",
			"11": "<sup>11</sup> Aku udah nebus orang Israel lalu udah nebus sida ari siti bansa ti kering.",
			"12": "<sup>12</sup> Sida deka datai lalu belagu gaga ati ba Bukit Sion lalu deka gaga ke pemeri Aku, iya nya gandum, enggau wain, enggau minyak kana, bedus enggau sapi. Sida deka nyadi baka kebun ti seruran dipanjah enggau ai, lalu sida deka bisi semua utai ti dipeguna sida.",
			"13": "<sup>13</sup> Udah nya sida indu ke agi biak, deka betanda sereta lantang ati lalu sida ke lelaki, ke biak enggau ke tuai, deka rami gaga. Aku deka merindang sida, lalu nukar ulit sida nyadi pengaga, ngubah ati sida ke balat tusah nyadi lantang.",
			"14": "<sup>14</sup> Aku deka nupi bala imam ngena pemakai ti pemadu manah lalu meri semua utai ti dipeguna nembiak Aku. Aku ti TUHAN udah bejaku.”",
			"15": "<sup>15</sup> Ku TUHAN bejaku, “Nyawa bisi didinga di Ramah, munyi orang ke bekeduie nyabak. Rachel nyabakka bala anak iya, laban sida nyau nadai agi, lalu iya enggai diperindang.",
			"16": "<sup>16</sup> Anang agi nyabak lalu kendas ai mata nuan. Nuan deka diberi upah ketegal semua utai ti udah dikereja nuan ke bala anak nuan. Sida deka pulai baru ari menua munsuh.",
			"17": "<sup>17</sup> Nuan bisi utai diadang jemah ila. Bala anak nuan deka pulai baru ngagai menua sida. Aku ti TUHAN, udah bejaku.",
			"18": "<sup>18</sup> “Aku ninga orang Israel nyebut enggau ati ti tusah, ‘TUHAN, kami tu baka jelu ti enda kala dipejinakka, tang Nuan udah ngajar kami ngasi. Bai kami pulai baru. Kami sedia deka pulai baru ngagai Nuan, TUHAN Allah Taala kami.",
			"19": "<sup>19</sup> Kami udah ninggalka Nuan, tang enda lama udah nya, kami keran deka pulai baru. Lebuh Nuan udah ngukum kami, kami kunduk-kunduk tusah ati. Kami malu sereta dipechat laban kami udah bedosa lebuh kami agi biak.’",
			"20": "<sup>20</sup> “Israel, nuan endang anak ke balat dikesayauka Aku ke balat dikerinduka Aku. Genap kali Aku nyebut nama nuan, Aku ingatka nuan enggau pengerindu. Ati Aku lelengauka nuan. Aku deka kasihka nuan.",
			"21": "<sup>21</sup> Dirika tanda, lalu kelai jalai raya. Giga baru jalai ti udah ditengah kita mupuk. Pulai baru, O orang Israel, pulai baru ngagai nengeri ti udah ditinggalka kita.",
			"22": "<sup>22</sup> Ni pengelama kita deka kakang ati, kita ke enda arap? Aku udah ngaga utai ti baru sereta nyelai, nyelai baka indu ke nyaga lelaki.”",
			"23": "<sup>23</sup> Ku TUHAN ti Pemadu Bekuasa, Allah Taala ke disembah orang Israel bejaku, “Lebuh Aku mai orang Israel pulai baru ngagai menua sida empu, sida deka sekali agi nyebut di menua Judah, enggau dalam nengeri di menua nya, ‘Awakka TUHAN merekatka bukit ti kudus di Jerusalem, endur ti kudus ti alai Iya diau.’",
			"24": "<sup>24</sup> Orang deka diau di menua Judah enggau dalam semua nengeri di menua nya, lalu orang bumai deka bisi dia, sama enggau bala pengibun bedus enggau raban bedus sida.",
			"25": "<sup>25</sup> Aku deka ngeringka sida ke lelak, lalu ngenyangka sida ke lapar lembut tulang.",
			"26": "<sup>26</sup> Udah nya orang deka bejaku, ‘Aku tinduk, lalu dani berasai regas baru.’",
			"27": "<sup>27</sup> “Aku ti TUHAN bejaku, madahka maya deka datai alai Aku deka ngisi menua Israel enggau menua Judah enggau mensia sereta enggau jelu.",
			"28": "<sup>28</sup> Lalu baka Aku ti udah nyabut, numbang, nebang, ngerusak, enggau ngeluska sida, baka nya mega Aku deka nanam lalu niri negika sida baru.",
			"29": "<sup>29</sup> Lebuh maya nya ila, orang nadai agi nyebut, ‘Apai indai makai buah anggur ti masam, tang bala anak ke ngasaika nyawa diri masam.’",
			"30": "<sup>30</sup> Tang orang ke makai buah anggur ti masam deka ngasaika ngeli diri nyilu, lalu semua orang deka mati ketegal dosa sida empu.”",
			"31": "<sup>31</sup> Ku TUHAN bejaku, “Maya deka datai alai Aku deka ngaga siti sempekat ti baru enggau orang Israel, sereta enggau orang Judah.",
			"32": "<sup>32</sup> Sempekat nya enda baka sempekat lama ti udah digaga Aku enggau bala aki ini sida lebuh Aku megai jari sida, lalu nguluka sida pansut ari menua Ejip. Taja pen Aku udah nyadi laki sida, sida ngelanggar sempekat nya.",
			"33": "<sup>33</sup> Tang tu sempekat ti baru ti deka digaga Aku enggau orang Israel: Aku deka nyimpan Adat Aku dalam sida, lalu nuliska Adat nya dalam ati sida. Aku deka nyadi Allah Taala sida, lalu sida deka nyadi nembiak Aku.",
			"34": "<sup>34</sup> Nadai siku sida agi ibuh ngiruh diri ngajar pangan diri ngambika sida nemu TUHAN, laban semua sida deka nemu Aku, kenyau ari sida ke pemadu mit nyentuk ngagai sida ke pemadu besai. Aku deka ngampun dosa sida, lalu Aku enda agi ingatka penyalah sida. Aku ti TUHAN udah bejaku.”",
			"35": "<sup>35</sup> TUHAN meri mata hari nyadika penampak lebuh siang hari, bulan enggau bintang manchar lebuh malam hari. Iya ngirau tasik, lalu ngasuh iya besegum. Nama Iya TUHAN ti Pemadu Bekuasa.",
			"36": "<sup>36</sup> Iya besemaya, seagi-agi utai ti asal meruan bisi, Israel deka seruran mengkang nyadi siti bansa.",
			"37": "<sup>37</sup> Enti langit ulih disukat lalu pugu dunya ulih dipansik, nya baru Iya deka nulak orang Israel ketegal semua utai ti udah dikereja sida. TUHAN udah bejaku.”",
			"38": "<sup>38</sup> Ku TUHAN bejaku, “Maya deka datai alai semua nengeri Jerusalem deka digaga baru nyadika nengeri Aku, kenyau ari Menara Hananel tunga ke barat nyentuk ngagai Pintu Sukut.",
			"39": "<sup>39</sup> Lalu garis entara menua deka nuju ari endur nya terus ke barat, ngagai bukit Garip, lalu musin ngagai Goah.",
			"40": "<sup>40</sup> Semua lebak alai nguburka orang ke mati enggau alai muai uras, enggau semua padang ti ari atas Sungai Kidron, nyentuk ngagai Pintu Kuda ti tunga ke timur, deka nyadi kudus ke Aku. Nengeri tu enda agi dirubuh tauka dirusak.”"
		},
		"32": {
			"1": "<sup>1</sup> TUHAN bejaku ngagai aku dalam taun ti kesepuluh Sedekiah nyadi raja menua Judah. Taun nya mega taun ti kelapan belas Nebukadnesar nyadi raja menua Babilon.",
			"2": "<sup>2</sup> Lebuh maya nya bala soldadu raja menua Babilon benung nyerang Jerusalem, lalu aku udah kena jil ba tengah laman istana raja.",
			"3": "<sup>3</sup> Raja Sedekiah udah ngejil aku dia, lalu udah besalah aku ngumbai aku udah madahka TUHAN bisi udah nyebut, “Aku deka ngasuh raja menua Babilon ngalahka nengeri tu,",
			"4": "<sup>4</sup> lalu Raja Sedekiah enda ulih ngerarika diri. Iya deka diserahka ngagai raja menua Babilon. Iya deka betemu betunga mua enggau raja menua Babilon, lalu iya deka bejaku ngagai raja nya empu.",
			"5": "<sup>5</sup> Sedekiah deka ditabanka ngagai menua Babilon, lalu iya deka mengkang di menua nya nyentuk ngagai maya Aku deka ngukum iya. Enti sema iya ngelaban orang Babilon, enda meh iya ulih menang. Aku ti TUHAN, udah bejaku,”",
			"6": "<sup>6</sup> TUHAN madahka ngagai aku",
			"7": "<sup>7</sup> pasal Hanamel, anak aya aku Salum, ti deka datai ngagai aku mai peminta iya ti deka meli tanah iya di Anatot di menua Benjamin, laban aku kaban belayan iya ke pemadu nyempil, lalu bisi hak meli tanah nya ke aku empu.",
			"8": "<sup>8</sup> Udah nya, munyi ti udah dipadahka TUHAN, Hanamel datai ngagai aku ba tengah laman nya, lalu ngasuh aku meli tanah nya. Nya kebuah aku nemu TUHAN amat udah bejaku enggau aku.",
			"9": "<sup>9</sup> Aku meli tanah nya ari Hanamel lalu nimbang duit ke iya. Rega tanah nya tujuh belas singkap duit pirak.",
			"10": "<sup>10</sup> Aku nyain lalu nanggam surat tanah nya, ngasuh orang besaksika nya, lalu nimbang duit nya ngena dachin.",
			"11": "<sup>11</sup> Udah nya aku ngambi dua iti salin surat nya, iya nya salin ti ditanggam, ti ngundan kontrak enggau semua atur dalam kontrak nya, enggau salin ti enda ditanggam.",
			"12": "<sup>12</sup> Aku lalu meri surat dua iti nya ngagai Baruk anak Neriah, uchu Mahseiah. Aku meri surat dua iti nya ngagai Baruk di mua Hanamel, enggau di mua bala saksi ti udah nyain surat nya, enggau di mua orang mayuh ke duduk ba tengah laman nya.",
			"13": "<sup>13</sup> Ku aku bejaku enggau Baruk di mua semua sida,",
			"14": "<sup>14</sup> “TUHAN ti Pemadu Bekuasa, ti Allah Taala ke disembah orang Israel, udah ngasuh nuan ngambi surat tu, salin ti ditanggam enggau salin ti enda ditanggam, lalu nyimpan surat dua iti tu dalam benda ti digaga ari tanah liat, ngambika surat nya tan disimpan betaun-taun ti deka datai.",
			"15": "<sup>15</sup> TUHAN ti Pemadu Bekuasa, ti Allah Taala ke disembah orang Israel udah madahka rumah, tanah, enggau kebun anggur deka dibeli baru dalam menua tu.”",
			"16": "<sup>16</sup> Lebuh aku udah meri surat tanah nya ngagai Baruk, aku lalu besampi,",
			"17": "<sup>17</sup> “TUHAN ti Pemadu Tinggi, Nuan udah ngaga langit enggau dunya ngena kuasa enggau pengering Nuan ti besai. Nadai utai enda ulih dikereja Nuan.",
			"18": "<sup>18</sup> Nuan udah ngayanka pengerindu ti meruan ngagai beribu iku mensia, tang Nuan mega ngukum orang ketegal dosa apai indai sida. Nuan endang Allah Taala ti besai sereta bekuasa. Nuan endang TUHAN ti Pemadu Bekuasa.",
			"19": "<sup>19</sup> Nuan ngaga pelan ti manah, lalu Nuan ngereja kereja ti besai. Nuan meda semua utai ti dikereja mensia, lalu Nuan ngupah sida nitihka utai ti dikereja sida.",
			"20": "<sup>20</sup> Dulu kelia Nuan udah ngereja kereja ajih enggau kereja ti nyelai di menua Ejip, lalu Nuan agi majak ngereja kereja nya nyentuk ngagai sehari tu di menua Israel enggau di menua bukai, ngambika Nuan ditemu orang di semua endur.",
			"21": "<sup>21</sup> Ulih kereja ajih enggau kereja ti nyelai ti balat ngenakutka munsuh kami, Nuan udah ngena kuasa enggau pengering Nuan mai bala nembiak Nuan pansut ari menua Ejip.",
			"22": "<sup>22</sup> Nuan udah meri ngagai sida menua ti kaya sereta ami, munyi ti udah disemaya Nuan ngagai aki ini sida.",
			"23": "<sup>23</sup> Tang lebuh sida datai lalu ngerampas menua tu, sida enda ngasika atur Nuan, tauka idup nitihka ajar Nuan. Sida nadai ngereja utai ti udah diasuh Nuan kereja sida. Nya alai Nuan ngasuh semua pengerusak tu ninggang sida.",
			"24": "<sup>24</sup> “Orang Babilon udah ngaga kuta tanah kena sida ngelulung lalu ngalahka nengeri tu, lalu sida diatu benung nyerang. Perang, keberuran, enggau penyakit deka ngasuh nengeri tu alah. Nuan Empu ulih meda, semua utai ti udah disebut Nuan dikamatka magang.",
			"25": "<sup>25</sup> Tang taja pia, TUHAN ti Pemadu Tinggi, Nuan Empu udah ngasuh aku meli tanah nya, dikemataka bala saksi, taja pen nengeri tu baru deka alah laban orang Babilon.”",
			"26": "<sup>26</sup> Udah nya TUHAN bejaku ngagai aku,",
			"27": "<sup>27</sup> “Aku tu TUHAN Allah Taala ke semua mensia. Nadai utai enda ulih dikereja Aku.",
			"28": "<sup>28</sup> Aku deka nyerahka nengeri tu ngagai Raja Nebukadnesar menua Babilon enggau bala soldadu iya. Sida deka ngalahka nengeri tu",
			"29": "<sup>29</sup> lalu nunu iya. Sida deka nunu iya retung sama enggau rumah alai orang ke udah nyungkak Aku ringat ketegal sida nunu menyan ke Baal ba perabung rumah, enggau ketegal sida nuang wain nyadika piring ke petara bukai.",
			"30": "<sup>30</sup> Kenyau ari pun dulu kelia orang Israel enggau orang Judah endang udah nyungkak Aku enda lantang ati sereta ringat laban utai ti udah dikereja sida.",
			"31": "<sup>31</sup> Orang di nengeri tu udah nyungkak Aku ringat pedis ati kenyau ari maya nengeri tu didirika. Aku udah mutuska runding deka ngerusak nengeri tu",
			"32": "<sup>32</sup> ketegal semua penyai ti udah dikereja orang Judah enggau orang Jerusalem, sama enggau bala raja enggau bala tuai sida, bala imam enggau bala nabi sida.",
			"33": "<sup>33</sup> Sida udah nguingka belakang sida ngagai Aku, lalu taja pen Aku majak ngajar sida, sida majak enggai mending lalu belajar.",
			"34": "<sup>34</sup> Indah engkeramba ti disembah sida deh diengkah sida dalam Rumah Sembiang ti alai Aku disembah, lalu sida udah ngamahka Rumah nya.",
			"35": "<sup>35</sup> Sida udah ngaga mayuh bengkah alta ke Baal ba Lebak Hinom, alai sida nyerahka anak lelaki enggau anak indu sida nyadika piring ngagai petara Molek. Aku nadai ngasuh sida ngereja utai nya, lalu Aku pen nadai mega udah ngira sida deka ngereja utai nya, lalu ngasuh orang Judah bedosa.”",
			"36": "<sup>36</sup> Ku TUHAN Allah Taala ke disembah orang Israel nyebut ngagai aku, “Jeremiah, orang ngumbai perang, keberuran enggau penyakit deka ngasuh nengeri tu alah laban raja menua Babilon. Diatu pendingka utai bukai ti deka disebut Aku.",
			"37": "<sup>37</sup> Aku deka ngempuruka orang ari semua menua ti udah alai Aku ngachirka sida lebuh Aku ringat pedis ati, lalu Aku deka mai sida pulai baru ngagai endur tu, lalu nejuka sida diau likun ditu.",
			"38": "<sup>38</sup> Nya baru sida deka nyadi nembiak Aku, lalu Aku deka nyadi Allah Taala sida.",
			"39": "<sup>39</sup> Aku deka meri sida siti aja tuju dalam pengidup sida, iya nya, ngemesaika Aku belama iya, ke penguntung sida empu, enggau ke penguntung bala peturun sida.",
			"40": "<sup>40</sup> Aku deka ngaga siti sempekat ti meruan belama iya enggau sida. Aku enggai sekali-kali badu ngereja utai ti manah ke sida, lalu Aku deka ngasuh sida nangika Aku enggau pengabis ati sida, ngambika sida enda ninggalka Aku.",
			"41": "<sup>41</sup> Aku deka gaga ati ngereja utai ti manah ke sida, lalu Aku deka ngentapka sida di menua tu.",
			"42": "<sup>42</sup> “Baka Aku ti udah ngasuh orang tu ditinggang penusah ti besai tu, baka nya mega Aku deka meri ngagai sida semua utai ti manah ti udah disemaya Aku.",
			"43": "<sup>43</sup> Orang bisi bejaku ngumbai menua tu deka nyadi baka menua puang, ti enda diuan mensia tauka jelu, lalu madahka menua tu deka diserahka ngagai orang Babilon. Tang tanah umai deka dibeli baru di menua tu.",
			"44": "<sup>44</sup> Orang deka meli tanah, lalu surat tanah deka disain, lalu ditanggam di mua bala saksi. Utai tu deka nyadi di menua Benjamin, dalam genturung pendiau ti ngelingi Jerusalem, dalam nengeri di menua Judah, enggau dalam nengeri di menua ti bebukit, ba sebelah kaki bukit, enggau di selatan menua Judah. Aku deka mulaika orang mayuh ngagai menua sida empu baru. Aku ti TUHAN, udah bejaku.”"
		},
		"33": {
			"1": "<sup>1</sup> Lebuh aku agi benung kena jil ba tengah laman nya, pesan TUHAN datai ngagai aku baru.",
			"2": "<sup>2</sup> TUHAN ti ngaga, nempa lalu ngengkahka dunya ba endur iya, bejaku ngagai aku. Ku Iya ke benama TUHAN bejaku,",
			"3": "<sup>3</sup> “Kangauka Aku, lalu Aku deka nyaut nuan. Aku deka madahka ngagai nuan utai ti manah, ti nadai kala ditemu nuan, ti deka ngasuh nuan alit ati.",
			"4": "<sup>4</sup> Aku ti TUHAN Allah Taala ke disembah orang Israel madahka semua rumah di Jerusalem, enggau istana raja deka dirubuh laban sida dikelulung sereta diserang munsuh.",
			"5": "<sup>5</sup> Sekeda orang deka bamuk ngelaban orang Babilon, lalu orang Babilon deka ngisi rumah enggau bangkai orang Israel ti deka dibunuh Aku, laban Aku ringat pedis ati ngagai sida. Aku udah nguingka Diri ari nengeri tu ketegal utai ti jai ti udah dikereja orang ke diau ditu.",
			"6": "<sup>6</sup> Tang Aku deka ngeraika nengeri tu enggau orang ke diau ditu, lalu ngasuh sida suman baru. Aku deka meri sida pemaik enggau pengelikun.",
			"7": "<sup>7</sup> Aku deka ngasuh Judah enggau Israel kaya-raja baru, lalu Aku deka niri negika sida baru baka sida ke suba.",
			"8": "<sup>8</sup> Aku deka nuchi sida ari dosa ti udah digaga sida ngelaban Aku, lalu Aku deka ngampun dosa sida, enggau penyalah sida ke udah angkat ngelaban Aku.",
			"9": "<sup>9</sup> Jerusalem deka mai pengaga, basa enggau mulia ngagai Aku, lalu genap bengkah bansa di dunya tu deka nangi sereta getar-getar lebuh sida ninga pasal utai ti manah ti deka dikereja Aku ke orang Jerusalem, enggau pasal pengaya ti deka dibai Aku ngagai nengeri tu.”",
			"10": "<sup>10</sup> Ku TUHAN bejaku, “Orang bisi bejaku madahka endur tu baka menua puang, madahka endur tu enda diuan mensia tauka jelu. Utai ti disebut sida nya endang amat. Nengeri di menua Judah enggau jalai raya di Jerusalem endang amat puang, nadai orang nguan tauka jelu. Tang ba endur tu kita deka ninga baru",
			"11": "<sup>11</sup> munyi panjung orang ke gaga ati, enggau munyi orang ke lantang ati ngintu gawai tikah. Kita deka ninga orang belagu lebuh sida mai piring terima kasih ngagai Rumah Aku. Ku sida, ‘Beri terima kasih ngagai TUHAN ti Pemadu Bekuasa, laban Iya endang manah lalu pengerindu Iya endang meruan belama iya.’ Aku deka ngasuh menua tu nyadi kaya-raja baru baka iya ti dulu suba. Aku ti TUHAN, udah bejaku.”",
			"12": "<sup>12</sup> Ku TUHAN ti Pemadu Bekuasa bejaku, “Menua tu, ti baka menua puang, ti enda diuan mensia tauka jelu, deka bisi padang rumput baru alai bala pengibun bedus tau mai bedus sida.",
			"13": "<sup>13</sup> Di nengeri ti di menua ti bebukit, ba sebelah kaki bukit, enggau di selatan menua Judah, di menua Benjamin, ba genturung pendiau ti ngelingi Jerusalem, enggau di nengeri menua Judah, bala pengibun bedus deka, sekali agi, ngitung bedus sida. Aku ti TUHAN, udah bejaku.”",
			"14": "<sup>14</sup> Ku TUHAN bejaku, “Maya deka datai alai Aku deka ngamatka semaya ti udah digaga Aku enggau orang Israel sereta enggau orang Judah.",
			"15": "<sup>15</sup> Lebuh maya nya ila, Aku deka milih siku orang ke lurus ari peturun David, nyadi raja. Raja nya deka ngereja utai ti ngena sereta lurus di serata menua tu.",
			"16": "<sup>16</sup> Lebuh maya nya ila Judah deka likun, lalu orang Jerusalem deka diau dalam pemaik, lalu nengeri Jerusalem deka dikumbai ‘TUHAN ti pun pengelurus kitai.’",
			"17": "<sup>17</sup> Aku ti TUHAN, besemaya: siku peturun David deka seruran nyadi raja orang Israel,",
			"18": "<sup>18</sup> lalu imam ari peturun Lewi deka seruran bekereja ke Aku, sereta ngenjuk piring tunu, piring tepung, enggau mayuh macham piring ti bukai.”",
			"19": "<sup>19</sup> Ku TUHAN bejaku ngagai aku,",
			"20": "<sup>20</sup> “Aku udah ngaga siti sempekat enggau siang sereta enggau malam, ngambika seduai iya seruran pegari ba maya ti patut, lalu sempekat nya enda tau dilanggar.",
			"21": "<sup>21</sup> Baka nya mega Aku udah ngaga siti sempekat enggau nembiak Aku David madahka siku ari peturun iya deka seruran nyadi raja, lalu Aku udah ngaga siti sempekat enggau bala imam ari raban bansa Lewi, ngasuh sida seruran bekereja ke Aku. Semua sempekat tu enda tau sekali-kali dilanggar.",
			"22": "<sup>22</sup> Aku deka nambahka pemayuh peturun nembiak Aku David, enggau pemayuh bala imam ari raban bansa Lewi, datai ke sida nyau enda ulih diitung agi, baka bintang ti di langit tauka baka pasir ti ba tebing tasik.”",
			"23": "<sup>23</sup> Ku TUHAN bejaku ngagai aku,",
			"24": "<sup>24</sup> “Kati nuan bisi meda orang bejaku madahka Aku udah nulak Israel enggau Judah, dua bengkah ruang bilik ti udah dipilih Aku, enggau jalai sida ngayanka diri enda bebasaka bala nembiak Aku, lalu enda agi ngumbai sida iya siti bansa?",
			"25": "<sup>25</sup> Tang Aku ti TUHAN udah ngaga siti semaya enggau siang, sereta enggau malam, lalu Aku udah ngaga adat kena merintah dunya enggau langit.",
			"26": "<sup>26</sup> Baka Aku ti udah ngereja utai nya, baka nya mega Aku deka numbuhka semaya Aku enggau peturun Jakop sereta enggau nembiak Aku David. Aku deka milih siku ari peturun David merintah bala peturun Abraham, Isak enggau Jakop. Aku deka kasihka bala nembiak Aku, lalu ngasuh sida nyadi kaya-raja baru.”"
		},
		"34": {
			"1": "<sup>1</sup> TUHAN bejaku ngagai aku lebuh Raja Nebukadnesar enggau bala soldadu iya, disukung bala soldadu ari semua bansa, enggau menua ti kena pegai iya, benung nyerang Jerusalem enggau nengeri ti semak nya dia.",
			"2": "<sup>2</sup> TUHAN Allah Taala ke disembah orang Israel ngasuh aku mansang lalu nyebut ngagai Raja Sedekiah menua Judah munyi tu, “Aku ti TUHAN, deka nyerahka nengeri tu ngagai raja menua Babilon, lalu iya deka nunu nengeri tu.",
			"3": "<sup>3</sup> Nuan enda ulih rari. Nuan deka kena tangkap, lalu diserahka ngagai iya. Nuan deka betunga mua enggau iya, lalu bejaku enggau iya empu. Udah nya baru nuan deka mupuk ngagai menua Babilon.",
			"4": "<sup>4</sup> Sedekiah, pendingka utai ti disebut aku pasal nuan. Nuan enda mati beperang.",
			"5": "<sup>5</sup> Nuan deka mati dalam pemaik, lalu baka orang ke nunu menyan lebuh sida nguburka bala aki ini nuan ti udah nyadi raja dulu agi ari nuan, baka nya mega sida deka nunu menyan ke nuan. Sida deka ngulitka nuan, lalu nyebut, ‘Raja kitai udah mati!’ Aku ti TUHAN, udah bejaku.”",
			"6": "<sup>6</sup> Udah nya aku lalu meri pesan nya ngagai Raja Sedekiah di Jerusalem",
			"7": "<sup>7</sup> lebuh bala soldadu raja menua Babilon benung nyerang nengeri nya. Bala soldadu nya mega nyerang Lakis enggau Asekah, dua buah nengeri ti bekuta ti apin diserang di menua Judah.",
			"8": "<sup>8</sup> Raja Sedekiah enggau semua orang Jerusalem udah ngaga siti sempekat kena ngelepaska",
			"9": "<sup>9</sup> orang Hebrew ti nyadi ulun, ti lelaki enggau ti indu, ngambika orang Israel nadai ngembuan ulun ari bansa sida empu.",
			"10": "<sup>10</sup> Semua orang Israel enggau bala tuai sida besetuju deka ngelepaska ulun sida, lalu enda agi ngaga sida nyadi ulun. Sida amat ngelepaska ulun sida,",
			"11": "<sup>11</sup> tang udah nya, sida lalu ngubah runding diri, ngambi ulun nya pulai baru, lalu mejalka sida nyadi ulun baru.",
			"12": "<sup>12</sup> Udah nya TUHAN,",
			"13": "<sup>13</sup> ti Allah Taala ke disembah orang Israel, ngasuh aku nyebut ngagai orang mayuh: “Aku udah ngaga siti sempekat enggau bala aki ini kita, lebuh Aku mai sida pansut ari menua Ejip, pansut ari pengidup sida ke nyadi ulun. Aku madahka ngagai sida,",
			"14": "<sup>14</sup> ba genap taun ti ketujuh, sida enda tau enda ngelepaska sebarang orang Hebrew ti nyadi ulun, ti udah bekereja enam taun ke sida. Tang bala aki ini kita enda bedulika nya, lalu enggai mendingka Aku.",
			"15": "<sup>15</sup> Dalam dua tiga hari tu ti udah, kita udah ngubah runding diri, lalu ngereja utai ti ngerinduka ati Aku. Semua kita besetuju deka ngelepaska semua orang Israel, lalu kita ngaga siti sempekat di mua Aku, dalam Rumah Sembiang alai Aku ke disembah.",
			"16": "<sup>16</sup> Tang udah nya kita ngubah runding kita baru, lalu enda bebasaka Aku. Semua kita ngambi ulun kita pulai baru, ulun ti udah dilepaska kita nitihka pengingin ulun nya empu, lalu kita mejalka sida nyadi ulun baru.",
			"17": "<sup>17</sup> Nya alai, diatu Aku ti TUHAN madahka kita udah enda ngasika Aku. Kita nadai udah ngelepaska semua orang Israel. Nya alai Aku deka ngelengkaka kita ari jari Aku ngambika kita mati beperang, mati laban penyakit enggau mati keberuran. Aku deka ngasuh semua bansa di dunya tu geli meda utai ti dikereja Aku ngagai kita.",
			"18": "<sup>18</sup> Bala pemesai menua Judah enggau Jerusalem, sama enggau bala pemesai ke bekereja di istana, bala imam, enggau semua bala tuai bansa, udah ngaga siti sempekat enggau Aku lebuh sida bejalai entara dua bidang bangkai sapi siku ti udah dibelah dua. Tang sida ngelanggar sempekat nya lalu enda nitihka atur dalam sempekat nya. Nya alai Aku deka ngereja ngagai bala orang nya utai ti udah dikereja sida ngagai sapi ti lelaki nya.",
			"20": "<sup>20</sup> Aku deka nyerahka sida ngagai bala munsuh sida ke deka munuh sida, lalu bangkai sida deka diempa burung enggau jelu babas.",
			"21": "<sup>21</sup> Aku deka mega nyerahka Raja Sedekiah menua Judah enggau bala pemesai iya ngagai orang ke deka munuh sida. Aku deka nyerahka sida ngagai bala soldadu orang Babilon, ti udah ngetu nyerang kita.",
			"22": "<sup>22</sup> Aku deka meri atur, lalu sida deka pulai baru ngagai nengeri tu. Sida deka nyerang, ngalah, lalu nunu nengeri tu. Aku deka ngaga nengeri di menua Judah nyadi baka menua puang, ti enda diuan mensia. Aku ti TUHAN, udah bejaku.”"
		},
		"35": {
			"1": "<sup>1</sup> Lebuh Jehoiakim anak Josiah nyadi raja menua Judah, TUHAN bejaku ngagai aku,",
			"2": "<sup>2</sup> ku Iya, “Alai nuan mansang ngagai raban peturun Rekap, lalu bejaku enggau sida. Udah nya bai sida ngagai bilik siti dalam Rumah Sembiang, lalu beri sida ngirup wain.”",
			"3": "<sup>3</sup> Nya alai aku lalu mai semua raban peturun Rekap - Jasaniah (anak orang siku ke benama Jeremiah anak Habasiniah) enggau semua menyadi lelaki enggau anak lelaki sida,",
			"4": "<sup>4</sup> lalu mai sida ngagai Rumah Sembiang. Aku mai sida ngagai bilik bala murid nabi Hanan anak Igdaliah. Bilik tu ari atas bilik Maseiah anak Salum, siku pemesai dalam Rumah Sembiang, semak bilik bala pemesai ti bukai.",
			"5": "<sup>5</sup> Aku lalu ngengkahka mangkuk ti penuh laban wain di mua raban bansa Rekap, lalu bejaku ngagai sida, “Irup wain tu.”",
			"6": "<sup>6</sup> Tang ku sida nyaut, “Kami enda ngirup wain. Aki kami Jonadap anak Rekap madahka kami enggau bala peturun kami enda tau sekali-kali ngirup wain.",
			"7": "<sup>7</sup> Iya mega madahka kami enda tau nirika rumah tauka bumai, lalu enda tau bekebun anggur, tauka meli kebun anggur. Iya meri atur ngasuh kami seruran diau dalam langkau kain, ngambika kami lama idup di menua ti alai kami ngampar.",
			"8": "<sup>8</sup> Kami udah ngasika semua atur ti udah diberi Jonadap ngagai kami. Kami empu nadai kala ngirup wain, lalu bini kami, bala anak lelaki kami enggau bala anak indu kami pen enda mega kala.",
			"9": "<sup>9</sup> Kami nadai begagaka rumah alai kami diau. Kami diau dalam langkau kain, lalu kami nadai kebun anggur, nadai umai tauka utai tanam. Kami udah ngasika semua atur ti udah diberi aki kami Jonadap.",
			"11": "<sup>11</sup> Tang lebuh Raja Nebukadnesar nyerang menua tu, kami berunding deka mansang ngagai Jerusalem, ngerarika diri ari bala soldadu orang Babilon enggau bala soldadu orang Siria. Nya kebuah kami diau di Jerusalem.”",
			"12": "<sup>12</sup> Udah nya TUHAN ti Pemadu Bekuasa, ti Allah Taala ke disembah orang Israel, ngasuh aku mansang lalu nyebut ngagai orang Judah enggau orang Jerusalem, “Aku ti TUHAN, nanyaka kebuah kita enggai mendingka Aku lalu enggai ngasika atur Aku.",
			"14": "<sup>14</sup> Bala peturun Jonadap udah ngasika atur Jonadap empu, lalu enda ngirup wain, lalu nyentuk ngagai sehari tu nadai siku sida ngirup wain. Tang Aku udah majak bejaku ngagai kita, tang kita nadai udah ngasika Aku.",
			"15": "<sup>15</sup> Aku udah majak ngirumka ngagai kita semua nembiak Aku, iya nya sida nabi, lalu sida udah ngasuh kita ngelengkaka ulah kita ke jai, lalu ngereja utai ti ngena. Sida udah meri kita jaku tangkan, nagang kita nyembah tauka betuaika petara bukai, ngambika kita mengkang diau di menua ti udah diberi Aku ngagai kita enggau ngagai aki ini kita. Tang kita enggai mending tauka ibuhka jaku Aku.",
			"16": "<sup>16</sup> Peturun Jonadap udah ngasika atur ti diberi aki ini sida ngagai sida, tang kita nadai udah ngasika Aku.",
			"17": "<sup>17</sup> Nya alai diatu Aku, TUHAN ti Pemadu Bekuasa, ti Allah Taala ke disembah orang Israel, deka ngasuh pengerusak ninggang kita orang Judah enggau orang Jerusalem nitihka semaya Aku. Aku deka ngereja nya laban kita enggai mendingka Aku lebuh Aku bejaku ngagai kita, lalu kita enggai nyaut, lebuh Aku ngangauka kita.”",
			"18": "<sup>18</sup> Udah nya aku lalu madahka ngagai raban peturun Rekap utai ti udah disebut TUHAN ti Pemadu Bekuasa: “Kita udah ngasika atur ti diberi aki ini kita Jonadap, lalu kita udah ngereja semua utai ti diasuh iya kereja kita.",
			"19": "<sup>19</sup> Nya alai Aku, TUHAN ti Pemadu Bekuasa, ti Allah Taala ke disembah orang Israel besemaya: Jonadap anak Rekap deka seruran bisi peturun ti lelaki bekereja ke Aku.”"
		},
		"36": {
			"1": "<sup>1</sup> Dalam taun ti keempat Jehoiakim anak Josiah nyadi raja menua Judah, TUHAN bejaku ngagai aku,",
			"2": "<sup>2</sup> “Ambi gulung surat, lalu tuliska ba surat nya semua utai ti udah dipadahka Aku ngagai nuan pasal orang Israel enggau orang Judah, enggau pasal semua bansa. Tuliska semua utai ti udah dipadahka Aku ngagai nuan kenyau ari Aku terubah bejaku ngagai nuan, lebuh Josiah nyadi raja, nyentuk ngagai diatu.",
			"3": "<sup>3</sup> Nyangka ukur lebuh orang Judah ninga pasal semua pengerusak ti deka diasuh Aku ninggang sida, sida deka ngelengkaka ulah sida ke jai. Nya baru Aku deka ngampun penyai enggau dosa sida.”",
			"4": "<sup>4</sup> Nya alai aku lalu mesanka Baruk anak Neriah, lalu nyebut ngagai iya semua utai ti udah disebut TUHAN ngagai aku. Baruk lalu nuliska semua utai nya dalam gulung surat nya.",
			"5": "<sup>5</sup> Udah nya aku lalu meri atur tu ngagai Baruk: “Aku enda tau tama ngagai Rumah Sembiang.",
			"6": "<sup>6</sup> Tang aku ngasuh nuan mansang kia lebuh orang mayuh bepasa ila. Nuan enda tau enda macha gulung surat tu enggau nyawa ti inggar, ngambika sida ninga semua utai ti udah disebut TUHAN ngagai aku, ti udah diasuh aku tulis nuan. Kereja nya ba endur alai semua orang ulih ninga nuan, nyengkaum orang Judah ke datai ari nengeri sida empu.",
			"7": "<sup>7</sup> Nyangka ukur sida deka besampi ngagai TUHAN lalu ngelengkaka ulah sida ke jai, laban TUHAN udah madahka Diri deka balat ringat sereta pedis ati ngagai bala nembiak Iya.”",
			"8": "<sup>8</sup> Nya alai Baruk lalu macha jaku TUHAN dalam Rumah Sembiang nitihka asuh aku.",
			"9": "<sup>9</sup> Dalam bulan ti kesemilan, kelima taun Jehoiakim nyadi raja menua Judah, orang mayuh lalu bepasa minta pengasih ari TUHAN. Semua orang ke diau di Jerusalem, enggau semua orang ke datai ari mayuh bengkah nengeri di menua Judah, bela bepasa magang.",
			"10": "<sup>10</sup> Udah nya, lebuh semua orang mayuh mending, Baruk lalu macha gulung surat nya, madahka semua utai ti udah disebut aku. Iya macha gulung surat nya dalam Rumah Sembiang, ari bilik Gemariah anak Sapan, ti nyadi kerani kot. Bilik nya ba sadau kot, semak penama ngagai Pintu Ti Baru ba Rumah Sembiang.",
			"11": "<sup>11</sup> Lebuh Mikaiah anak Gemariah, uchu Sapan, ninga Baruk macha jaku TUHAN ari gulung surat nya,",
			"12": "<sup>12</sup> iya lalu mansang ngagai istana raja, ngagai bilik kerani kot, alai semua pemesai benung baum. Elisama, ti nyadi kerani kot, Delaiah anak Semaiah, Elnatan anak Akbor, Gemariah anak Sapan, Sedekiah anak Hananiah, enggau semua pemesai ti bukai bela bisi dia magang.",
			"13": "<sup>13</sup> Mikaiah lalu madahka ngagai sida semua utai ti udah didinga iya bacha Baruk ngagai orang mayuh.",
			"14": "<sup>14</sup> Udah nya bala pemesai ngasuh Jehudi (anak Netaniah, uchu Selemiah, ichit Kusi) mesanka Baruk mai ngagai sida gulung surat ti udah dibacha iya ngagai orang mayuh. Baruk lalu mai gulung surat nya ngagai sida.",
			"15": "<sup>15</sup> Ku sida bejaku, “Duduk, lalu bacha gulung surat nya ngagai kami.” Baruk lalu macha.",
			"16": "<sup>16</sup> Lebuh iya udah macha gulung surat nya, sida lalu beperening ngagai pangan diri, irau ati, lalu bejaku enggau Baruk, “Kami enda tau enda madahka utai tu ngagai raja.”",
			"17": "<sup>17</sup> Sida lalu nanya Baruk, “Padahka ngagai kami diatu, baka ni ku nuan nuliska semua utai tu? Kati Jeremiah bisi udah nyebut utai tu ngagai nuan?”",
			"18": "<sup>18</sup> Disaut Baruk, “Jeremiah nyebut semua leka jaku nya ngagai aku, lalu aku nuliska semua utai nya dalam gulung surat tu.”",
			"19": "<sup>19</sup> Lalu ku sida bejaku ngagai iya, “Seduai Jeremiah enda tau enda angkat ari tu lalu belalai. Anang madahka ngagai orang endur alai seduai belalai.”",
			"20": "<sup>20</sup> Bala pemesai lalu naruh gulung surat nya dalam bilik Elisama, ti nyadi kerani kot, lalu mansang ngagai istana raja, alai sida ke lalu madahka semua utai ngagai raja.",
			"21": "<sup>21</sup> Udah nya raja lalu ngasuh Jehudi ngambi gulung surat nya. Jehudi ngambi gulung surat nya ari bilik Elisama, lalu macha iya ngagai raja enggau semua bala pemesai ke bediri ngelingi iya.",
			"22": "<sup>22</sup> Hari lebuh maya nya endang udah musin chelap, lalu raja duduk bekindu dalam istana ti endur alai iya belelak lebuh musin chelap.",
			"23": "<sup>23</sup> Lebuh Jehudi udah tembu macha tiga tauka empat genteran, raja ngambi lungga lalu netak dua tiga genteran ari gulung surat nya, lalu nibarka utai nya ngagai api. Iya majak ngereja nya datai ke semua gulung surat nya udah abis ditunu.",
			"24": "<sup>24</sup> Tang raja, enggau bala pemesai iya ke ninga pasal utai nya, nadai berasai takut tauka ngayanka diri bisi tusah ati.",
			"25": "<sup>25</sup> Taja pen Elnatan, Delaiah, enggau Gemariah nguji minta raja badu nunu gulung surat nya, iya enda bedulika jaku sida.",
			"26": "<sup>26</sup> Udah iya ngasuh anak iya ke benama Jerahmil, sama enggau Seraiah anak Asriel, enggau Selemiah anak Abdil, nangkap aku enggau kerani aku, Baruk. Tang TUHAN udah ngelalaika kami duai.",
			"27": "<sup>27</sup> Lebuh Raja Jehoiakim udah nunu gulung surat ti udah diasuh aku tulis Baruk, TUHAN lalu bejaku ngagai aku ngasuh aku",
			"28": "<sup>28</sup> ngambi siti agi gulung surat, lalu nuliska ba gulung surat nya semua utai ti udah ditulis ba gulung surat ti keterubah.",
			"29": "<sup>29</sup> TUHAN ngasuh aku nyebut ngagai raja, “Nuan udah nunu gulung surat nya, lalu nuan udah nanyaka ngagai Jeremiah kebuah iya udah nulis lalu madahka raja menua Babilon deka datai lalu ngerusak menua tu, lalu munuh orang enggau jelu di menua tu.",
			"30": "<sup>30</sup> Nya alai, diatu Aku ti TUHAN, madahka ngagai nuan Raja Jehoiakim, nadai siku peturun nuan deka merintah menua ti udah diperintah David. Bangkai nuan deka dibuai ngagai endur alai nuan deka dipanchar panas lebuh siang hari, lalu dibalut ais lebuh malam hari.",
			"31": "<sup>31</sup> Aku deka ngukum nuan, bala peturun nuan, enggau bala pemesai nuan ketegal dosa ti udah dikereja semua kita. Nuan, tauka orang di Jerusalem, tauka orang Judah nadai kala deka mendingka jaku tangkan ti diberi Aku, nya alai Aku deka ngasuh penusah ti besai ninggang semua kita, munyi ti udah dipadahka Aku ngagai kita.”",
			"32": "<sup>32</sup> Udah nya aku lalu ngambi siti agi gulung surat, lalu meri gulung surat nya ngagai kerani aku, Baruk, lalu iya nuliska semua utai ti diasuh aku tulis iya. Iya lalu nuliska semua utai enggau pesan munyi ti udah ditulis dalam gulung surat ti terubah."
		},
		"37": {
			"1": "<sup>1</sup> Raja Nebukadnesar menua Babilon nyiri Sedekiah anak Josiah nyadi raja menua Judah, nganti Jehoiakin anak Jehoiakim.",
			"2": "<sup>2</sup> Tang Sedekiah, bala pemesai iya, enggau orang mayuh enda ngasika pesan ti udah diberi TUHAN ngagai aku.",
			"3": "<sup>3</sup> Raja Sedekiah ngasuh Jehukal anak Selemiah, enggau Imam Sepaniah anak Maseiah minta aku besampi ngagai TUHAN Allah Taala kitai, ngarika bansa kitai.",
			"4": "<sup>4</sup> Lebuh maya nya aku apin ditutup dalam rumah jil, lalu agi bejalai kia-kia enggau nadai besekat ba bansa kitai.",
			"5": "<sup>5</sup> Bala soldadu orang Babilon endang udah ngelulung Jerusalem, tang lebuh sida ninga bala soldadu orang Ejip udah meraka garis entara menua Ejip, sida lalu nyurutka diri.",
			"6": "<sup>6</sup> Udah nya TUHAN Allah Taala ke disembah orang Israel, ngasuh aku",
			"7": "<sup>7</sup> nyebut ngagai Sedekiah, “Bala soldadu orang Ejip diatu benung di rantau jalai mansang nulung nuan, tang sida deka pulai.",
			"8": "<sup>8</sup> Udah nya orang Babilon deka datai baru, nyerang, ngalahka lalu nunu nengeri tu.",
			"9": "<sup>9</sup> Aku ti TUHAN, meri jaku tangkan ngagai nuan, enda ngasuh nuan nipu diri ngarapka orang Babilon enda datai baru, laban sida endang deka datai baru.",
			"10": "<sup>10</sup> Enti sema nuan ngalahka semua bala soldadu orang Babilon, datai ke semina sida ke bakal aja agi tinggal garing-garing dalam langkau kain sida, sida deka angkat baru lalu nunu nengeri tu datai ke retung.”",
			"11": "<sup>11</sup> Bala soldadu orang Babilon nyurutka diri ari Jerusalem laban bala soldadu orang Ejip nyau deka datai.",
			"12": "<sup>12</sup> Nya alai aku lalu angkat ari Jerusalem, lalu mansang ngagai menua Benjamin, deka ngambi ungkup aku ari reta tengkira kami sebilik.",
			"13": "<sup>13</sup> Tang lebuh aku datai ba Pintu Benjamin, pemesai ti nyadi tuai soldadu ke nyaga dia, ke benama Irijah anak Selemiah, uchu Hananiah, ngetanka aku. Ku iya, “Nuan deka rari lalu ngalih ari orang Babilon!”",
			"14": "<sup>14</sup> Ku aku nyaut, “Ukai baka nya! Aku ukai deka ngalih ari orang Babilon.” Tang Irijah enggai mendingka aku. Iya nangkap aku, lalu mai aku ngagai bala pemesai.",
			"15": "<sup>15</sup> Sida pedis ati ngagai aku, lalu ngasuh orang malu sereta ngejil aku dalam rumah Jonatan, ti nyadi kerani kot. Rumah nya udah digaga nyadi rumah jil.",
			"16": "<sup>16</sup> Aku ditutup dalam rumah jil ti dalam tanah. Lama amat aku ditutup dia.",
			"17": "<sup>17</sup> Udah nya Raja Sedekiah mesanka aku, lalu dalam istana nya iya nanya aku, “Kati nuan bisi pesan ari TUHAN?” “Bisi,” ku aku nyaut, lalu ku aku nambahka jaku aku, “Nuan deka diserahka ngagai raja menua Babilon.”",
			"18": "<sup>18</sup> Udah nya aku lalu nanya, “Nama penyalah ti udah dikereja aku ngagai nuan tauka ngagai bala pemesai nuan, tauka ngagai orang mayuh, ti ngasuh nuan nutup aku dalam rumah jil?",
			"19": "<sup>19</sup> Dini alai bala nabi nuan ti udah madahka raja menua Babilon enda nyerang nuan, tauka nyerang menua tu?",
			"20": "<sup>20</sup> Nya alai diatu, Tuan Raja, aku minta nuan mendingka aku, lalu ngereja utai ti diasuh aku. Anang ngasuh aku pulai baru ngagai rumah jil ti dalam rumah Jonatan. Enti nuan nutup aku baru, aku tetap mati.”",
			"21": "<sup>21</sup> Raja Sedekiah lalu ngasuh aku ditutup ba tengah laman istana. Aku diau dia, lalu genap hari aku diberi setuku roti ari dapur ti alai orang begagaka roti, nyentuk ngagai maya semua roti di nengeri nya nyau abis."
		},
		"38": {
			"1": "<sup>1</sup> Sepatiah anak Matan, Gedaliah anak Pasur, Jehukal anak Selemiah, enggau Pasur anak Malkiah ninga aku madahka ngagai orang mayuh pasal",
			"2": "<sup>2</sup> TUHAN ti udah nyebut, “Barang sapa mengkang diau dalam nengeri tu deka mati beperang, tauka mati keberuran tauka mati laban penyakit. Tang orang ke pansut lalu nyerahka diri ngagai orang Babilon, enda kena bunuh. Sida deka mengkang idup.”",
			"3": "<sup>3</sup> Aku udah mega madahka TUHAN udah nyebut, “Aku deka nyerahka nengeri tu ngagai bala soldadu orang Babilon, lalu sida deka ngalahka iya.”",
			"4": "<sup>4</sup> Udah nya bala pemesai betemu enggau raja, lalu bejaku, “Orang tu enda tau enda dibunuh. Jaku iya ngasuh bala soldadu takut, lalu iya mega ngenakutka semua orang bukai ti agi tinggal di nengeri tu. Iya ukai deka nulung orang mayuh tang semina deka ngemediska sida.”",
			"5": "<sup>5</sup> Ku Raja Sedekiah nyaut, “Sebarang ku kita enggau iya. Aku enda ulih nagang kita.”",
			"6": "<sup>6</sup> Nya alai sida mai aku, lalu ngulurka aku ngena tali ke dalam telaga anak raja ke benama Malkiah, ti ba tengah laman istana nya. Telaga nya nadai ai, semina tanah luchak aja, lalu aku terunjam ba tanah luchak nya.",
			"7": "<sup>7</sup> Tang Ebetmelek orang Etiopia, ti udah dipeliri lalu bekereja dalam istana raja, bisi ninga pasal sida ke udah muai aku ke dalam telaga. Lebuh maya nya raja benung ngatur pechara ba Pintu Benjamin.",
			"8": "<sup>8</sup> Ebetmelek lalu mansang ngagai Pintu Benjamin lalu bejaku enggau raja,",
			"9": "<sup>9</sup> “Tuan Raja, sida tu udah ngereja utai ti salah. Sida udah muai Jeremiah ngagai telaga. Iya tetap deka mati keberuran dia, laban nadai agi pemakai dalam nengeri tu.”",
			"10": "<sup>10</sup> Raja lalu ngasuh Ebetmelek mai tiga iku lelaki lalu narit aku pansut ari telaga nya sebedau aku mati.",
			"11": "<sup>11</sup> Ebetmelek lalu mansang enggau lelaki tiga iku nya ngagai bilik setor istana lalu ngambi gari kain, ti diulurka iya ngagai aku ngena tali.",
			"12": "<sup>12</sup> Iya ngasuh aku ngengkahka gari kain nya ba kechiak aku, ngambika tali nya enda ngemediska aku. Aku lalu ngengkahka kain nya ba kechiak aku",
			"13": "<sup>13</sup> lalu sida narit aku pansut ari telaga nya. Udah nya aku lalu ditanka ba tengah laman nya.",
			"14": "<sup>14</sup> Nyadi sekali Raja Sedekiah ngasuh orang mai aku ngagai iya ba penama ti ketiga ngagai Rumah Sembiang, lalu ku iya bejaku, “Aku deka nanya nuan, lalu aku ngasuh nuan madahka utai ti bendar ngagai aku.”",
			"15": "<sup>15</sup> Ku aku nyaut, “Enti aku madahka utai ti bendar ngagai nuan, nuan deka munuh aku, lalu enti aku meri nuan jaku lalau, nuan enggai mending.”",
			"16": "<sup>16</sup> Nya alai Raja Sedekiah besemaya enggau aku ngena chara belalai, ku iya, “Aku besumpah dalam nama Allah Taala ti idup, Allah Taala ti meri kitai seput, aku enda munuh nuan tauka nyerahka nuan ngagai orang ke deka munuh nuan.”",
			"17": "<sup>17</sup> Udah nya aku lalu madahka ngagai Sedekiah utai ti udah disebut TUHAN ti Pemadu Bekuasa, ti Allah Taala ke disembah orang Israel, “Enti nuan nyerahka diri ngagai bala pemesai raja menua Babilon, nuan enda dibunuh, lalu nengeri tu enda ditunu. Nuan enggau kita sebilik enda bunuh.",
			"18": "<sup>18</sup> Tang enti nuan enda nyerahka diri, nengeri tu deka diserahka ngagai orang Babilon, lalu sida deka nunu nengeri tu, lalu nuan enda ulih ngerarika diri ari sida.”",
			"19": "<sup>19</sup> Tang ku raja nyaut, “Aku takutka bala kitai empu ti udah ngalih ari orang Babilon, enggai ke aku diserahka ngagai sida, lalu diperinsa.”",
			"20": "<sup>20</sup> Ku aku bejaku, “Nuan enda diserahka ngagai sida. Aku minta nuan ngasika pesan TUHAN. Nya baru nuan nadai utai ngawa, lalu enda kena bunuh.",
			"21": "<sup>21</sup> Tang enti nuan majak enggai nyerahka diri, tu utai ti udah dipandangka TUHAN ngagai aku dalam genera:",
			"22": "<sup>22</sup> semua indu ke agi tinggal dalam istana raja menua Judah deka dibai pansut magang ngagai bala pemesai raja menua Babilon. Sida indu nya deka nyebut ngagai nuan: ‘Bala pangan rapat nuan udah nesatka nuan lalu enda begunaka penemu nuan. Lalu diatu lebuh kaki nuan udah lekat ba tanah luchak, bala pangan nuan ninggalka nuan.’",
			"23": "<sup>23</sup> Ku aku nampung jaku aku, “Semua bini kita enggau bala anak kita deka dibai pansut magang ngagai orang Babilon, lalu nuan empu enda ulih ngerarika diri ari orang Babilon tang deka ditangkap raja menua Babilon lalu nengeri tu deka ditunu retung.”",
			"24": "<sup>24</sup> Ku Sedekiah nyaut, “Anang nusui randau tua tu ngagai orang bukai, nya baru nuan nadai utai ngawa.",
			"25": "<sup>25</sup> Enti bala pemesai nemu aku udah berandau enggau nuan, sida deka datai lalu nanyaka ngagai nuan utai ti disebut tua. Sida deka besemaya enda munuh nuan, enti nuan madahka semua utai ngagai sida.",
			"26": "<sup>26</sup> Semina padahka ngagai sida nuan udah minta aku kasihka nuan lalu enda nutup nuan baru dalam rumah jil nya, lalu enda nejuka nuan mati dia.”",
			"27": "<sup>27</sup> Semua bala pemesai datai lalu nanya aku, lalu aku madahka ngagai sida semina utai ti diasuh raja sebut aku. Sida nadai ulih ngereja lebih agi ari nya, laban orang nadai udah ninga randau kami duai raja.",
			"28": "<sup>28</sup> Aku lalu ditanka ba tengah laman istana nyentuk ngagai hari Jerusalem alah."
		},
		"39": {
			"1": "<sup>1</sup> Dalam bulan ti kesepuluh, taun ti kesemilan Sedekiah nyadi raja menua Judah, Raja Nebukadnesar menua Babilon datai enggau semua bala soldadu iya, lalu nyerang Jerusalem.",
			"2": "<sup>2</sup> Kena semilan hari bulan ti keempat, dalam taun ti kesebelas Sedekiah nyadi raja, dinding nengeri Jerusalem bumbus laban munsuh. (",
			"3": "<sup>3</sup> Lebuh Jerusalem alah, semua bala pemesai raja menua Babilon datai lalu nudukka diri ba Pintu Tengah. Bala sida nya nyengkaum Nergal Sareser, Samgar Nebo, Sarsekim, enggau siku agi orang ke benama Nergal Sareser. )",
			"4": "<sup>4</sup> Lebuh Raja Sedekiah enggau bala soldadu iya meda utai nya nyadi, sida nguji ngerarika diri ari nengeri nya lebuh malam hari. Sida rari nengah kebun istana, bejalai nengah pintu ti besabungka dinding kuta dua lapis nya, lalu rari tunga ngagai Lebak Jordan.",
			"5": "<sup>5</sup> Tang bala soldadu orang Babilon begagaika sida, lalu nangkap Sedekiah ba emperan semak Jeriko. Udah nya sida mai iya ngagai Raja Nebukadnesar, ke bisi di nengeri Riplah di menua Hamat lebuh maya nya. Dia Nebukadnesar lalu ngeletak ukum ke Sedekiah.",
			"6": "<sup>6</sup> Iya munuh bala anak Sedekiah di Riplah, di mua Sedekiah empu, lalu iya mega ngasuh bala pemesai orang Judah dibunuh.",
			"7": "<sup>7</sup> Udah nya, iya ngasuh orang ngeruk leka mata Sedekiah, lalu ngasuh iya ditanchang ngena rantai, lalu dibai ngagai menua Babilon.",
			"8": "<sup>8</sup> Lebuh utai nya benung nyadi, orang Babilon nunu istana raja, enggau rumah orang mayuh, lalu ngeruntuhka dinding kuta nengeri Jerusalem.",
			"9": "<sup>9</sup> Ke penudi iya, Nebusaradan, ti nyadi tuai soldadu, nabanka orang ke agi idup ari nengeri nya, sereta enggau sida ke udah ngalih ari iya, nyadi orang tangkap ngagai menua Babilon.",
			"10": "<sup>10</sup> Tang iya ninggalka orang ke pemadu seranta, orang ke nadai reta tengkira, di menua Judah lalu iya meri sida kebun anggur enggau tanah umai.",
			"11": "<sup>11</sup> Tang Raja Nebukadnesar ngasuh Nebusaradan, ti nyadi tuai soldadu, meri atur tu:",
			"12": "<sup>12</sup> “Giga Jeremiah, lalu intu iya enggau manah. Anang ngemediska iya, tang kereja sebarang utai ti dipinta iya.”",
			"13": "<sup>13</sup> Nya alai Nebusaradan, enggau bala pemesai ti tinggi pangkat, iya nya Nebusasban enggau Nergal Sareser, enggau semua bala pemesai Babilon ti bukai,",
			"14": "<sup>14</sup> ngasuh orang mai aku ari tengah laman istana. Sida lalu nyerahka aku ngagai Gedaliah anak Ahikam, uchu Sapan, ke diasuh nentuka aku pulai ngagai rumah aku empu enggau likun. Nya alai aku diau dia begulai enggau orang mayuh.",
			"15": "<sup>15</sup> Lebuh aku agi kena tutup ba tengah laman istana, TUHAN ngasuh aku",
			"16": "<sup>16</sup> madahka ngagai siku orang Etiopia ke benama Ebetmelek pasal TUHAN ti Pemadu Bekuasa, ti Allah Taala ke disembah orang Israel ti udah nyebut jaku tu: “Munyi ti ku Aku, Aku deka ngerusak nengeri tu, ukai deka ngasuh iya kaya-raja. Lalu nuan empu deka meda utai nya nyadi.",
			"17": "<sup>17</sup> Tang Aku ti TUHAN, deka nyaga nuan lebuh hari nya, lalu nuan enda diserahka ngagai orang ke diketakutka nuan.",
			"18": "<sup>18</sup> Aku deka nyaga nuan likun, lalu nuan enda kena bunuh. Nuan enda dibunuh laban nuan udah manggaika pengarap nuan ba Aku. Aku ti TUHAN, udah bejaku.”"
		},
		"40": {
			"1": "<sup>1</sup> TUHAN bejaku ngagai aku udah bekau Nebusaradan, ti nyadi tuai soldadu, udah ngelepaska aku di Ramah. Aku udah dibai ngagai Ramah ditanchang ngena rantai, sama enggau semua orang bukai ari Jerusalem enggau ari menua Judah ke ditabanka nyadi orang tangkap ngagai menua Babilon.",
			"2": "<sup>2</sup> Tuai soldadu mai aku ke tisi, lalu bejaku, “TUHAN Allah Taala nuan udah madahka Diri deka ngerusak menua tu,",
			"3": "<sup>3</sup> lalu diatu Iya udah ngereja nya munyi ti ku Iya. Semua utai tu nyadi laban bansa kita udah bedosa ngelaban TUHAN, lalu enda ngasika Iya.",
			"4": "<sup>4</sup> Diatu aku muka rantai ari jari nuan, lalu ngelepaska nuan. Nuan tau mansang ngagai menua Babilon sama enggau aku, enti nuan deka, lalu aku deka ngintu nuan. Tang enti nuan enggai, nya nadai ngawa. Nuan tau milih sebarang endur di menua tu alai nuan diau, lalu nuan tau bejalai ngagai sebarang endur nuan deka.”",
			"5": "<sup>5</sup> Lebuh iya meda aku enda nyaut, iya lalu bejaku, “Pulai meh nuan baru ngagai Gedaliah anak Ahikam, uchu Sapan, ti udah diasuh raja menua Babilon nyadi tuan gabenor ke nengeri di menua Judah. Nuan tau diau enggau iya, lalu diau begulai enggau orang mayuh, tauka bejalai ngagai sebarang endur ti manah ku ati nuan.” Udah nya iya lalu meri aku siti pemeri, enggau bekal, lalu ngasuh aku mupuk.",
			"6": "<sup>6</sup> Aku lalu mupuk lalu diau enggau Gedaliah di Mispah, lalu begulai enggau orang mayuh ke tinggal di menua tu.",
			"7": "<sup>7</sup> Lebuh bala pemesai enggau bala soldadu orang Judah ke apin nyerahka diri ninga raja menua Babilon udah ngasuh Gedaliah anak Ahikam nyadi tuan gabenor menua Judah megai semua lelaki, indu enggau bala nembiak, iya nya orang ke pemadu seranta di menua Judah, ti enda ditabanka ngagai menua Babilon,",
			"8": "<sup>8</sup> sida, enggau bala sida mansang ngagai Gedaliah di Mispah. Bala sida nya nyengkaum Ismail anak Netaniah, Johanan anak Kareah, Seraiah anak Tanhumet, bala anak lelaki Epai ari Netopah, enggau Jesaniah ari Maakah.",
			"9": "<sup>9</sup> Ku Gedaliah bejaku ngagai sida, “Anang takut betuaika orang Babilon. Ngentapka diri di menua tu, lalu betuaika raja menua Babilon, ngambika kita nyamai diau.",
			"10": "<sup>10</sup> Aku empu deka diau di Mispah lalu nyadi pengari kita lebuh orang Babilon datai ditu. Tang kita tau ngumpul lalu nyimpan wain, minyak kana enggau buah, lalu diau ba genturung pendiau ti dikedekaka kita.”",
			"11": "<sup>11</sup> Lebuh semua orang Israel ti diau di Moap, Amon, Edom, enggau menua bukai, ninga raja menua Babilon udah ngemendarka sekeda orang Israel diau di menua Judah, lalu udah ngasuh Gedaliah anak Ahikam nyadi gabenor sida,",
			"12": "<sup>12</sup> semua sida bela mulaika diri ngagai menua Judah, ngagai Gedaliah di Mispah, ari endur alai sida ke udah ngachir pendiau. Sida lalu besimpanka mayuh wain enggau buah.",
			"13": "<sup>13</sup> Udah bekau nya, Johanan enggau bala tuai soldadu ti enda nyerahka diri, datai ngagai Gedaliah di Mispah",
			"14": "<sup>14</sup> lalu bejaku enggau iya, “Kati nuan enda nemu Raja Baalis menua Amon udah ngasuh Ismail munuh nuan?” Tang Gedaliah enda arapka nya.",
			"15": "<sup>15</sup> Udah nya Johanan bejaku kediri enggau iya, “Awakka aku mupuk lalu munuh Ismail. Nadai orang nemu sapa ti munuh iya. Nama kebuah kitai nejuka iya munuh nuan? Laban nya deka mambarka pendiau semua orang Judah ti udah begelumu ngelingi nuan, lalu ngasuh penusah ti besai ninggang semua orang ke agi tinggal di menua Judah.”",
			"16": "<sup>16</sup> Tang ku Gedaliah nyaut, “Anang! Utai ti disebut nuan pasal Ismail nya ukai utai ti amat!”"
		},
		"41": {
			"1": "<sup>1</sup> Dalam bulan ti ketujuh ba taun nya, Ismail anak Netaniah, uchu Elisama, siku orang ari ruang bilik raja ke mega nyadi tuai pemesai raja, mansang ngagai Mispah, mai sepuluh iku orang, deka betemu enggau Tuan Gabenor Gedaliah. Lebuh semua sida agi benung beserumpu makai,",
			"2": "<sup>2</sup> Ismail enggau sepuluh iku bala iya nyintak pedang sida, lalu munuh Gedaliah.",
			"3": "<sup>3</sup> Ismail mega munuh semua orang Israel ke enggau Gedaliah di Mispah, enggau bala soldadu orang Babilon ke bisi dia.",
			"4": "<sup>4</sup> Hari siti, sebedau orang nemu Gedaliah udah dibunuh,",
			"5": "<sup>5</sup> lapan puluh iku orang datai ari Sekem, Siloh enggau Samaria. Sida udah ngukur ragum sida, nyarikka gari sida, lalu ngurik tubuh diri. Sida mai gandum enggau menyan ti deka diberi ba Rumah Sembiang.",
			"6": "<sup>6</sup> Ismail anak Netaniah lalu pansut ari Mispah ngambat sida, enggau sabak. Lebuh iya betemu enggau sida, iya lalu bejaku, “Aram betemu enggau Gedaliah.”",
			"7": "<sup>7</sup> Lebuh sida udah tama ngagai nengeri nya, Ismail enggau bala iya lalu munuh sida, lalu muai bangkai sida ngagai siti telaga.",
			"8": "<sup>8</sup> Tang dalam raban sida nya bisi sepuluh iku orang ke bejaku enggau Ismail munyi tu, “Anang munuh kami! Kami bisi gandum, barli, minyak kana, enggau ai manyi ti udah dilalaika kami di padang.” Nya alai iya enda nyadi munuh sida.",
			"9": "<sup>9</sup> Telaga ti udah alai Ismail muai bangkai bala orang ke udah dibunuh iya nya telaga ti besai ti udah ditumbak Raja Asa lebuh iya benung diserang Raja Baasa menua Israel. Ismail ngisi telaga nya enggau bangkai sida.",
			"10": "<sup>10</sup> Udah nya iya nangkap bala anak indu raja, enggau semua orang bukai di Mispah, ti udah diserahka tuai soldadu, Nebusaradan, ngagai Gedaliah. Ismail nabanka sida nyadi orang tangkap ngagai menua Amon.",
			"11": "<sup>11</sup> Tang lebuh Johanan anak Kareah enggau semua bala tuai soldadu ke sama enggau iya ninga penyalah ti udah dikereja Ismail,",
			"12": "<sup>12</sup> sida lalu mai semua bala sida nyerang Ismail. Sida tetemuka iya ba semak letung ti besai di Gibeon.",
			"13": "<sup>13</sup> Lebuh bala orang ke udah ditangkap Ismail tepedaka Johanan enggau bala tuai soldadu ke enggau iya datai, sida gaga ati,",
			"14": "<sup>14</sup> nguing lalu belanda ngagai sida.",
			"15": "<sup>15</sup> Tang Ismail enggau lapan iku orang ari bala iya, ulih ngerarika diri ari Johanan, ngagai menua Amon.",
			"16": "<sup>16</sup> Johanan enggau bala tuai soldadu ke enggau iya lalu ngempuruka orang ke udah ditangkap lalu ditabanka Ismail ari Mispah udah bekau iya ti munuh Gedaliah. Bala orang ke digempuruka sida nya nyengkaum soldadu, sida ke indu, bala anak mit, enggau lelaki ti udah dipeliri.",
			"17": "<sup>17</sup> Sida takutka orang Babilon, laban Ismail udah munuh Gedaliah, ti udah diletak raja menua Babilon nyadi gabenor menua nya. Nya alai sida mupuk ngagai menua Ejip, ngerarika diri ari orang Babilon. Di rantau jalai sida ngetu di Kimham semak Betlehem."
		},
		"42": {
			"1": "<sup>1</sup> Udah nya semua tuai soldadu, nyengkaum Johanan anak Kareah enggau Asariah anak Hosaiah, datai sama enggau orang ke tinggi enggau ke baruh pangkat",
			"2": "<sup>2</sup> lalu bejaku enggau aku. “Kami minta nuan ngereja utai ti dipinta kami! Kami minta nuan besampi ngagai TUHAN Allah Taala kita, ke kami. Besampi ke semua kami ke agi idup. Dulu suba kami mayuh tubuh, tang diatu, baka ke dipeda nuan, ka semina mimit aja kami tu agi idup.",
			"3": "<sup>3</sup> Besampi minta TUHAN Allah Taala kita nunjukka jalai ti patut ditengah kami, enggau utai ti patut dikereja kami.”",
			"4": "<sup>4</sup> Aku lalu nyaut, “Au. Aku deka besampi ngagai TUHAN Allah Taala kitai, nitihka pinta kita, lalu madahka ngagai kita semua utai ti disebut Iya. Siti pen nadai meh utai nya deka dilalaika aku ari kita.”",
			"5": "<sup>5</sup> Lalu ku sida bejaku enggau aku, “Awakka TUHAN besaksi ngelaban kami, enti kami enda ngasika semua jaku ti diberi TUHAN Allah Taala kita ngagai nuan.",
			"6": "<sup>6</sup> Nemuka kami lantang ati, tauka enda, kami sigi deka ngasika TUHAN Allah Taala kitai. Kami minta nuan besampi ngagai Iya ngarika kami. Kami nadai utai ngawa enti kami ngasika Iya.”",
			"7": "<sup>7</sup> Sepuluh hari udah bekau nya, TUHAN bejaku ngagai aku.",
			"8": "<sup>8</sup> Aku lalu mesanka Johanan, semua bala tuai soldadu ke bisi enggau iya, enggau semua orang bukai.",
			"9": "<sup>9</sup> Ku aku bejaku ngagai sida, “Kita udah ngasuh aku ngenataika peminta kita ngagai TUHAN Allah Taala ke disembah orang Israel. Tu utai ti disebut Iya,",
			"10": "<sup>10</sup> ‘Enti kita deka diau mendam di menua tu, nya baru Aku deka niri negika kita, ukai ngeruntuhka kita. Aku deka nanam kita, ukai numbangka kita. Pengerusak ti udah diasuh Aku ninggang kita udah ngasuh ati Aku balat tusah.",
			"11": "<sup>11</sup> Anang takutka raja menua Babilon laban Aku bisi enggau kita, lalu Aku deka ngelepaska kita ari kuasa iya.",
			"12": "<sup>12</sup> Laban Aku kasihka kita, nya alai Aku deka ngasuh iya kasihka kita, lalu iya deka ngasuh kita pulai ngagai menua kita empu. Aku ti TUHAN udah bejaku.’",
			"13": "<sup>13</sup> “Tang kita ke agi tinggal di menua Judah, enda tau enda ngasika TUHAN Allah Taala kita lalu kita enda tau enggai diau di menua tu. Kita enda tau nyebut, ‘Kami deka mupuk lalu diau di menua Ejip, ngambika kami enda agi kena serang tauka ninga orang betesau mai beperang, tauka lapar.’ Enti kita nyebut nya, TUHAN ti Pemadu Bekuasa, ti Allah Taala ke disembah orang Israel nyebut, ‘Enti kita keras deka mupuk lalu diau di menua Ejip,",
			"16": "<sup>16</sup> perang ti tau ngerampit ngagai kita, deka nuntung kita, lalu lapar pungkang ti tau ngerampit ngagai kita deka nitihka kita, lalu kita deka mati di menua Ejip.",
			"17": "<sup>17</sup> Semua orang ke keras deka mupuk lalu diau di menua Ejip, deka mati beperang, tauka mati keberuran, tauka mati laban penyakit. Nadai siku sida deka idup. Nadai siku sida ulih ngerarika diri ari penusah ti besai ti deka diasuh Aku ninggang sida.’",
			"18": "<sup>18</sup> “Ku TUHAN Allah Taala ke disembah orang Israel bejaku, ‘Baka pengeringat enggau pemedis ati Aku ti udah dibubuhka Aku ngagai orang Jerusalem, baka nya meh pemedis ati Aku deka dibubuhka Aku ngagai kita, enti kita mupuk ngagai menua Ejip. Orang deka geli meda kita. Sida deka beduan kita, lalu ngaga nama kita nyadika leka jaku sumpah. Kita nadai meda menua tu agi.’ ”",
			"19": "<sup>19</sup> Lalu ku aku nampung jaku aku, “Nyadi ke kita ke agi tinggal di menua Judah, TUHAN enda ngasuh kita mupuk ngagai menua Ejip. Nya alai diatu aku meri kita jaku tangkan:",
			"20": "<sup>20</sup> kita diatu ngereja penyalah ti tau ngambi nyawa. Kita udah minta aku besampika kita ngagai TUHAN Allah Taala kitai, lalu kita udah besemaya deka ngereja semua utai ti diasuh Iya.",
			"21": "<sup>21</sup> Aku diatu udah madahka jaku TUHAN Allah Taala kita, tang kita enda ngasika semua utai ti udah diasuh Iya sebut aku ngagai kita.",
			"22": "<sup>22</sup> Nya alai, kingatka tu: kita deka mati beperang, tauka mati keberuran, tauka mati laban penyakit, di menua ti deka digagai lalu diuan kita.”"
		},
		"43": {
			"1": "<sup>1</sup> Lebuh aku udah tembu madahka semua utai ti diasuh TUHAN Allah Taala sebut aku ngagai orang mayuh,",
			"2": "<sup>2</sup> Asariah anak Hosaiah enggau Johanan anak Kareah, enggau semua orang bukai ti sumbung, lalu bejaku enggau aku, “Nuan bula. Nadai TUHAN Allah Taala kitai udah ngasuh nuan nagang kami mupuk lalu diau di menua Ejip.",
			"3": "<sup>3</sup> Nuan bejaku ngelaban kami ari sungkak Baruk anak Neriah, ngambika orang Babilon bekuasa atas kami, lalu ulih munuh kami tauka nabanka kami ngagai menua Babilon.”",
			"4": "<sup>4</sup> Nya alai, Johanan tauka bala pemesai soldadu, tauka orang mayuh, enggai ngasika jaku TUHAN ti ngasuh sida mengkang diau di menua Judah.",
			"5": "<sup>5</sup> Udah nya Johanan enggau semua pemesai soldadu mai semua orang ke agi tinggal di menua Judah, mupuk ngagai menua Ejip, sama enggau semua orang ke udah pulai ari mayuh bengkah menua ti udah alai sida ngachir diau.",
			"6": "<sup>6</sup> Bala sida nya nyengkaum sida ke lelaki, enggau indu nembiak, enggau bala anak indu raja. Sida mai semua orang ke udah diserahka tuai soldadu Nebusaradan ngagai Gedaliah, nyengkaum kami duai Baruk.",
			"7": "<sup>7</sup> Sida enda ngasika jaku TUHAN, lalu mupuk ngagai menua Ejip nyentuk ngagai nengeri Tapanes.",
			"8": "<sup>8</sup> Di Tapanes TUHAN bejaku ngagai aku,",
			"9": "<sup>9</sup> “Ambi berapa igi batu ti besai, lalu tumbakka batu nya ba jalai raya di mua penama ngagai rumah perintah di nengeri tu, lalu awakka orang Israel meda nuan ngereja pengawa nya.",
			"10": "<sup>10</sup> Udah nya padahka ngagai sida, Aku TUHAN ti Pemadu Bekuasa, ti Allah Taala ke disembah orang Israel, deka mai nembiak Aku Raja Nebukadnesar ari menua Babilon ngagai endur tu, lalu iya deka nudukka kerusi diraja iya ba atas batu tu ti udah dilamun Aku enggau tanah, lalu deka nirika langkau kain diraja iya ba atas batu enggau tanah tu.",
			"11": "<sup>11</sup> Nebukadnesar deka datai lalu ngalahka menua Ejip. Orang ke udah diukum mati laban penyakit, deka mati laban penyakit. Orang ke udah diukum nyadi orang tangkap lalu ditabanka, deka ditabanka nyadi orang tangkap, lalu orang ke endang udah diukum mati beperang, deka mati beperang.",
			"12": "<sup>12</sup> Aku deka nunu rumah sembiang bala petara orang Ejip, lalu raja menua Babilon deka nunu tauka nabanka bala petara orang Ejip. Baka pengibun bedus ke nesai kutu ari gari sida, baka nya meh raja menua Babilon deka ngerepas semua utai ari menua Ejip, lalu udah nya iya deka pulai menang ngagai menua iya empu.",
			"13": "<sup>13</sup> Iya deka ngerusak batu keramat ti di Heliopolis, di menua Ejip, lalu iya deka nunu rumah sembiang bala petara orang Ejip.”"
		},
		"44": {
			"1": "<sup>1</sup> TUHAN bejaku ngagai aku pasal semua orang Israel ti diau di menua Ejip, dalam nengeri Mikdol, Tapanes, enggau Mempis, enggau di selatan menua Ejip.",
			"2": "<sup>2</sup> Ku TUHAN ti Pemadu Bekuasa, ti Allah Taala ke disembah orang Israel bejaku, “Kita empu udah meda pengerusak ti udah diasuh Aku ninggang Jerusalem enggau semua nengeri bukai di menua Judah. Indah nyentuk ngagai diatu deh semua nengeri nya agi tembawai, lalu nadai orang nguan",
			"3": "<sup>3</sup> laban orang Judah udah ngereja penyai lalu nyungkak Aku ringat. Sida udah ngenjuk piring ngagai petara bukai, lalu betuaika petara ti enda kala disembah sida tauka disembah kita, tauka disembah aki ini kita.",
			"4": "<sup>4</sup> Aku majak ngirumka bala nembiak Aku, iya nya sida nabi, ngagai kita kena nagang kita ngereja utai ti jai, ti dipegedika Aku.",
			"5": "<sup>5</sup> Tang kita enggai mending tauka enggai ibuh. Kita enggai ngelengkaka pengawa kita ke jai beberika piring ngagai petara bukai.",
			"6": "<sup>6</sup> Nya alai Aku mubuhka pengeringat enggau pemedis ati Aku ngagai semua nengeri di menua Judah, enggau ba semua jalai raya di Jerusalem, lalu Aku nunu sida. Semua nengeri nya nyadi tembawai magang, lalu orang geli meda sida, nyentuk ngagai sehari tu.",
			"7": "<sup>7</sup> “Nya alai Aku TUHAN ti Pemadu Bekuasa, ti Allah Taala ke disembah orang Israel, diatu nanyaka kebuah kita ngereja utai ti jai nya ba diri empu. Kati kita keran deka ngasuh pengerusak ninggang lelaki enggau indu, bala nembiak enggau bala anak mit datai ke sida nadai agi idup siku?",
			"8": "<sup>8</sup> Nama kebuah kita besembahka engkeramba, enggau ngenjuk piring ngagai petara bukai di menua Ejip ti alai kita ke diau, lalu nyungkak Aku ringat? Kati kita ngereja utai nya laban kita keran deka ngerusak diri empu, ngambika semua bansa di dunya tu beduan kita, lalu ngena nama kita nyadika leka jaku sumpah?",
			"9": "<sup>9</sup> Kati kita enda ingatka semua utai ti jai ti udah dikereja bala aki ini kita, bala raja orang Judah, enggau bini sida, enggau utai ti udah dikereja kita empu sereta enggau bini kita, dalam nengeri menua Judah, enggau ba sebelah jalai raya di Jerusalem?",
			"10": "<sup>10</sup> Tang nyentuk ngagai sehari tu kita apin ngemaruhka diri. Kita apin masa Aku tauka diau nitihka semua adat ti udah diberi Aku ngagai kita enggau ngagai aki ini kita.",
			"11": "<sup>11</sup> “Nya alai, Aku TUHAN ti Pemadu Bekuasa, ti Allah Taala ke disembah orang Israel, deka ngelaban kita lalu ngerusak semua menua Judah.",
			"12": "<sup>12</sup> Nyadi pasal orang Judah ti agi idup, ke keran deka mansang ngagai menua Ejip lalu diau di menua nya, Aku deka nentuka semua sida dirusak magang. Semua sida, nyengkaum sida ke besai enggau ke mit, deka mati di menua Ejip, nemuka mati beperang tauka mati keberuran. Orang deka geli meda sida. Orang deka beduan sida, lalu ngena nama sida nyadika leka jaku sumpah.",
			"13": "<sup>13</sup> Aku deka ngukum sida ke diau di menua Ejip, baka Aku ke ngukum Jerusalem ngena perang, keberuran enggau penyakit.",
			"14": "<sup>14</sup> Nadai siku orang Judah ti agi idup, ti udah mupuk lalu diau di menua Ejip, ulih ngerarika diri tauka ulih idup. Nadai siku sida deka pulai baru ngagai menua Judah, menua ti dikelengauka sida. Nadai siku sida deka pulai baru ngagai menua Judah, kelimpah ari dua tiga iku orang ke tasah.”",
			"15": "<sup>15</sup> Udah nya semua lelaki ke nemu bini diri udah ngenjuk piring ngagai petara bukai, enggau semua indu ke bediri dia, nyengkaum orang Israel ti diau di selatan menua Ejip - mayuh amat bala sida - lalu nyaut aku,",
			"16": "<sup>16</sup> “Kami enggai mendingka utai ti dipadahka nuan ngagai kami dalam nama TUHAN.",
			"17": "<sup>17</sup> Kami deka ngereja semua utai ti deka dikereja kami. Kami deka ngenjuk piring ngagai petara indu kami, iya nya Kuin Serega, lalu kami deka nuang wain nyadika piring ti diberi ngagai iya, baka ke udah dikereja kami, bala aki ini kami, raja enggau bala tuai kami, di nengeri menua Judah enggau ba sebelah jalai raya di Jerusalem. Lebuh maya nya menya kami mayuh pemakai, kaya-raja, lalu nadai penusah.",
			"18": "<sup>18</sup> Tang sekumbang kami ke udah badu agi ngenjuk piring ngagai Kuin Serega, lalu badu agi nuang wain nyadika piring ti diberi ngagai iya, kami nadai utai dikemisi, lalu bala kami udah mati beperang enggau mati keberuran.”",
			"19": "<sup>19</sup> Lalu ku sida ke indu nampung jaku sida, “Lebuh kami manggang roti ti digaga neladan gamal Kuin Serega, ngenjuk piring ngagai iya, lalu nuang wain nyadika piring ngagai iya, laki kami ngemendarka utai ti dikereja kami.”",
			"20": "<sup>20</sup> Udah nya aku bejaku ngagai semua sida ke lelaki enggau sida ke indu ke udah nyaut aku munyi nya tadi,",
			"21": "<sup>21</sup> “Nyadi pasal piring ti udah diberi kita, diberi bala aki ini kita, bala raja enggau bala tuai kita, enggau ti diberi orang ke di menua tu, ba nengeri di menua Judah enggau ba sebelah jalai raya di Jerusalem - kati kita ngumbai TUHAN enda nemu, tauka enda ingatka utai nya?",
			"22": "<sup>22</sup> Diatu menua kita udah nyadi tembawai, lalu enda diuan mensia. Orang geli meda menua kita, lalu orang ngena nama menua kita nyadika leka jaku sumpah laban TUHAN enda tan natka penyai ulah kita agi.",
			"23": "<sup>23</sup> Penusah ti besai tu ninggang kita diatu laban kita udah ngenjuk piring ngagai petara bukai, lalu bedosa ngelaban TUHAN, laban kita enda ngasika semua jaku Iya.”",
			"24": "<sup>24</sup> Aku diatu deka madahka ngagai semua orang mayuh, kelebih agi ngagai sida ke indu, utai ti disebut TUHAN ti Pemadu Bekuasa, ti Allah Taala ke disembah orang Israel ngagai orang Judah ti diau di menua Ejip: “Kita enggau bini kita udah besumpah enggau Kuin Serega. Kita udah besemaya deka ngenjuk piring ngagai iya, lalu nuang wain nyadika piring ti diberi kita ngagai iya, lalu kita udah ngamatka semaya kita. Barang ku jaku! Kamatka aja meh semaya kita! Kamatka aja meh sumpah kita!",
			"26": "<sup>26</sup> Tang diatu pendingka sumpah ti udah digaga Aku ti TUHAN dalam nama Aku ti bekuasa ngagai semua kita orang Israel ti diau di menua Ejip: Aku enggai sekali-kali ngemendarka kita besumpah ngena nama Aku munyi tu, ‘Aku besumpah dalam nama TUHAN ti Pemadu Tinggi ti idup!’",
			"27": "<sup>27</sup> Aku deka nentuka kita enda kaya-raja, tang deka dirusak. Semua kita deka mati magang, nemuka mati beperang, tauka mati laban penyakit, datai ke nadai siku kita agi idup.",
			"28": "<sup>28</sup> Tang sekeda kita enda mati lalu mulaika diri ari menua Ejip ngagai menua Judah. Nya baru sida ke agi idup nya deka nemu jaku sapa ke amat, enggi Aku tauka enggi sida.",
			"29": "<sup>29</sup> Aku ti TUHAN deka meri kita siti tanda kena nunjukka Aku deka ngukum kita ba endur tu, kena ngamatka semaya Aku ti deka ngerusak kita.",
			"30": "<sup>30</sup> Aku deka nyerahka Raja Hopra menua Ejip ngagai bala munsuh iya ke keran deka munuh iya, baka Aku ti udah nyerahka Raja Sedekiah menua Judah ngagai Raja Nebukadnesar menua Babilon, ti udah nyadi munsuh iya lalu keran deka munuh iya.”"
		},
		"45": {
			"1": "<sup>1</sup> Dalam taun ti keempat Jehoiakim anak Josiah nyadi raja menua Judah, dia Baruk nuliska utai ti udah disebut aku ngagai iya. Udah nya aku madahka ngagai iya",
			"2": "<sup>2</sup> pasal TUHAN Allah Taala ke disembah orang Israel ti udah nyebut, “Baruk",
			"3": "<sup>3</sup> nuan bisi nyebut, ‘Tusah amat meh aku tu! Udah ga aku pedis, agi ga TUHAN nambahka penusah ati aku. Aku nyau lembut tulang bedemuh lalu enda ulih belelak!’",
			"4": "<sup>4</sup> “Tang Aku ti TUHAN, deka ngeruntuhka utai ti udah digaga Aku, lalu nyabut utai ti udah ditanam Aku. Aku deka ngereja nya di serata dunya.",
			"5": "<sup>5</sup> Kati nuan minta diri dikemesaika orang? Anang. Aku deka ngasuh penusah ti besai ninggang semua mensia, tang nuan semina ulih ngidupka nyawa diri aja di sebarang endur nuan bejalai. Aku ti TUHAN, udah bejaku.”"
		},
		"46": {
			"1": "<sup>1</sup> TUHAN bejaku ngagai aku pasal semua bansa bukai,",
			"2": "<sup>2</sup> berengkah enggau Ejip. Tu utai ti disebut Iya pasal bala soldadu Raja Neko menua Ejip, ti udah dialahka Raja Nebukadnesar menua Babilon di Karkemis semak Sungai Eupratis dalam taun ti keempat Jehoiakim nyadi raja menua Judah:",
			"3": "<sup>3</sup> “Ku bala pemesai orang Ejip manjung, ‘Sediaka terabai kita lalu mansang beperang!",
			"4": "<sup>4</sup> Sediaka lalu tepan kuda kita! Berintai meh kita, lalu rasukka selapuk kebal kita! Ansah sangkuh kita! Rasukka baju kebal kita!’",
			"5": "<sup>5</sup> “Tang nama utai ti dipeda aku?” ku TUHAN nanya. “Sida nikal laban takut. Bala soldadu sida alah lalu nyurutka diri. Sida takut lalu belanda enggau naka ulih lalu enda malik kebelakang.",
			"6": "<sup>6</sup> Sida ke laju belanda enda ulih ngerarika diri. Bala soldadu enda ulih ngerarika diri. Sida tesangkut lalu tetingkap di utara, ba tebing Sungai Eupratis.",
			"7": "<sup>7</sup> Sapa orang nya ke angkat baka ai pasang ba Sungai Nile, baka sungai ti bah ampuh tebing?",
			"8": "<sup>8</sup> Iya nya Ejip, ti angkat baka ai pasang ba Sungai Nile, baka sungai ti bah ampuh tebing. Ku Ejip bejaku, ‘Aku deka angkat lalu ngampuhka dunya. Aku deka ngerusak semua nengeri enggau orang ke diau dia.",
			"9": "<sup>9</sup> Asuh kuda bejalai lalu asuh kerita perang bejalai! Asuh bala soldadu mupuk, orang ari Etiopia, ari Libia, enggau orang ke landik bekenaka panah ari Lidia.’ ”",
			"10": "<sup>10</sup> Tu meh hari TUHAN Allah Taala ti Pemadu Bekuasa. Sehari tu Iya deka malas. Sehari tu Iya deka ngukum bala munsuh Iya. Pedang Iya deka makai sida datai ke kenyang, lalu ngirup darah sida datai ke puas. Sehari tu TUHAN ti Pemadu Bekuasa deka ngaga orang ke dialahka Iya di utara nyadika piring ba tebing Sungai Eupratis.",
			"11": "<sup>11</sup> Orang Ejip, mansang meh kita ngagai menua Giliat ngiga ubat! Semua ubat kita nadai guna magang. Nadai utai ulih ngeraika kita.",
			"12": "<sup>12</sup> Semua bansa udah ninga pasal pemalu kita. Semua orang udah ninga sabak kita. Soldadu tesangkut ba kaki pangan diri, lalu sida sama rebah.",
			"13": "<sup>13</sup> Lebuh Raja Nebukadnesar menua Babilon datai nyerang menua Ejip, TUHAN bejaku ngagai aku. Ku Iya,",
			"14": "<sup>14</sup> “Padahka berita tu dalam semua nengeri di menua Ejip, di Mikdol, Mempis, enggau Tapanes: ‘Besedia ngetanka diri. Semua utai ti dikemisi kita deka dirusak magang lebuh maya perang!",
			"15": "<sup>15</sup> Nama kebuah petara Apis ti bekuasa, ti disembah kita, alah? Laban TUHAN udah mantap iya!’",
			"16": "<sup>16</sup> Bala soldadu kita udah tesangkut lalu teterap. Siku nyebut ngagai siku, ‘Jampat! Aram pulai ngagai menua ngagai bala kitai empu ngerarika diri ari pedang munsuh!’",
			"17": "<sup>17</sup> “Beri ngagai raja menua Ejip nama ti baru tu ‘Orang Ke Ragak Ngapa Ke Selalu Muai Peluang.’",
			"18": "<sup>18</sup> Aku TUHAN ti Pemadu Bekuasa, endang Raja. Aku tu Allah Taala ti idup. Baka Bukit Tabor ti tinggi agi ari semua bukit ti bukai enggau baka Bukit Karmel ti bediri tinggi atas tasik, baka nya meh gaya pengering orang ke nyerang kita.",
			"19": "<sup>19</sup> Sediaka diri nyadi orang tangkap, kita orang Ejip! Mempis deka nyadi menua puang, nyadi tembawai ti enda diuan mensia.",
			"20": "<sup>20</sup> Ejip baka sapi ti indu ke gemu, diserang penyengat ari utara.",
			"21": "<sup>21</sup> Indah bala soldadu ke digaji iya deh nadai daya baka anak sapi. Sida enda nan, enda ngelaban. Semua sida nguing lalu rari. Hari sida diukum udah datai, maya sida dirusak.",
			"22": "<sup>22</sup> Ejip rari, meresih munyi ular lebuh bala soldadu munsuh mansang nyerang sida. Sida nyerang iya ngena kapak, baka orang ke nebang kayu",
			"23": "<sup>23</sup> lalu ngerusak utan tebal. Bala soldadu munsuh kelalu mayuh datai ke sida nyau enda ulih diitung agi. Sida mayuh agi ari buntak.",
			"24": "<sup>24</sup> Orang menua Ejip deka dipechat. Sida alah diserang orang ke datai ari utara. Aku ti TUHAN, udah bejaku.”",
			"25": "<sup>25</sup> Ku TUHAN ti Pemadu Bekuasa, ti Allah Taala ke disembah orang Israel bejaku, “Aku deka ngukum Amon, petara orang Tebes, sama enggau Ejip enggau bala petara iya sereta enggau bala raja iya. Aku deka ngambi raja menua Ejip enggau semua orang ke manggaika pengarap sida ba iya,",
			"26": "<sup>26</sup> lalu nyerahka sida ngagai orang ke keran deka munuh sida, ngagai Raja Nebukadnesar menua Babilon enggau bala soldadu iya. Tang udah bekau nya ila, orang deka diau di menua Ejip baru, baka ke dulu kelia. Aku ti TUHAN, udah bejaku.”",
			"27": "<sup>27</sup> “Nembiak Aku, anang kita takut. Kita orang Israel, anang takut. Aku deka ngelepaska kita ari menua ti jauh, ari menua ti alai kita diau nyadi orang tangkap. Kita deka pulai baru ngagai menua diri empu lalu diau dalam pemaik. Kita deka diau likun, lalu nadai orang ulih ngenakutka kita.",
			"28": "<sup>28</sup> Aku deka datai ngagai kita lalu ngelepaska kita. Aku deka ngerusak semua bansa ti udah alai Aku ngachirka kita, tang Aku enda ngerusak kita. Aku enggai nejuka kita enda diukum, tang lebuh Aku ngukum kita, Aku deka ngukum kita ngena atur ti lurus. Aku ti TUHAN, udah bejaku.”"
		},
		"47": {
			"1": "<sup>1</sup> Sebedau raja menua Ejip nyerang Gasa, TUHAN bejaku ngagai aku pasal menua Pilistin.",
			"2": "<sup>2</sup> Ku Iya: “Peda nuan! Ai mansang di utara lalu deka rarat baka bah sungai. Ai nya deka ngampuhka menua enggau semua utai di menua tu, nengeri enggau orang ke diau ditu. Mensia deka nyabak minta tulung. Semua orang di dunya tu deka bekeduie nyabak.",
			"3": "<sup>3</sup> Sida deka ninga munyi redup kaki kuda, munyi kerita perang, munyi guru kaki kerita. Apai indai enggai nikal ngambi anak sida, laban sida nyau lembut tulang.",
			"4": "<sup>4</sup> Maya udah datai alai ngerusak menua Pilistin, lalu mempang semua tulung ti agi tinggal datai ari Tire enggau Sidon. Aku ti TUHAN deka ngerusak orang Pilistin semua ke datai ari tebing pulau Krit.",
			"5": "<sup>5</sup> Orang di Gasa balat tusah ati, lalu orang Eskelon enda bemunyi. Ni pengelama orang Pilistin ti bukai deka ngulit?",
			"6": "<sup>6</sup> Ku kita ngangau, ‘Pedang TUHAN! Ni pengelama baru nuan deka badu agi bemunyi? Pulai meh nuan baru ngagai sarang nuan, belelak lalu diau jenuh!’",
			"7": "<sup>7</sup> Tang pedang nya enda ulih belelak, laban Aku udah meri iya pengawa. Aku udah ngasuh iya nyerang Askelon lalu nyerang orang ke diau ba tebing tasik.”"
		},
		"48": {
			"1": "<sup>1</sup> Tu utai ti disebut TUHAN pasal Moap: “Tulah meh orang Nebo laban nengeri sida udah dirusak! Nengeri Kiriataim udah alah, kuta iya ti kukuh udah runtuh, lalu orang ke diau dia dipechat.",
			"2": "<sup>2</sup> Mulia Moap nyau abis. Munsuh udah ngalahka Hesbon lalu bekira deka ngerusak bansa Moap. Nengeri Madmen deka badu agi bemunyi. Mayuh bengkah bala soldadu deka datai nyerang iya.",
			"3": "<sup>3</sup> Orang di Horonaim ngangau, ‘Penusah! Pengerusak!’",
			"4": "<sup>4</sup> “Moap udah dirusak. Pendingka sida ke mit nyabak.",
			"5": "<sup>5</sup> Dinga munyi sida bekeduie nyabak sepemanjai jalai niki ngagai Luhit, munyi sabak orang ke tusah ati di rantau jalai nurun ngagai Horonaim.",
			"6": "<sup>6</sup> ‘Rari kita ngidupka nyawa diri!’ ku sida bejaku. ‘Belanda meh kita baka keledai kampung di menua puang!’",
			"7": "<sup>7</sup> “Moap, nuan udah ngarapka pengering enggau pengaya nuan, tang diatu indah nuan empu deh deka alah. Petara nuan Kemos deka dibuai ngagai menua bukai, sama enggau bala anak iya enggau bala imam iya.",
			"8": "<sup>8</sup> Nadai nengeri ti enda dirusak. Lebak enggau emperan deka dirusak. Aku ti TUHAN udah bejaku.",
			"9": "<sup>9</sup> Dirika batu kena ngelai kubur Moap, laban Moap deka dirusak enda lama da agi. Semua nengeri iya deka nyadi tembawai magang, lalu nadai orang nguan.” (",
			"10": "<sup>10</sup> Tulah meh orang ke enda ngereja pengawa TUHAN enggau pengabis ati sida! Tulah meh orang ke enda mantap, enda munuh!)",
			"11": "<sup>11</sup> Ku TUHAN bejaku, “Moap endang seruran diau dalam pemaik, lalu iya nadai kala dibuai ngagai menua bukai. Moap nyau baka wain ti ditejuka ngereman enda dikeruga, lalu nadai kala dituang ari benda sigi ngagai benda sigi. Iya endang enda kala kabau, lalu iya endang nyamai asai baka selama.",
			"12": "<sup>12</sup> “Nya alai diatu, maya deka datai alai Aku deka ngasuh orang nuang Moap baka wain. Sida deka nuang semua wain ari benda, lalu mechahka benda nya.",
			"13": "<sup>13</sup> Udah nya orang Moap deka asa ngapa arapka petara Kemos ti disembah sida, baka orang Israel ke asa ngapa arapka Betel, petara ti dikarapka sida.",
			"14": "<sup>14</sup> “Kita ti lelaki di menua Moap, nama kebuah kita ngumbai diri bujang berani, soldadu ti berani, ti udah diuji lebuh beperang?",
			"15": "<sup>15</sup> Menua Moap enggau semua nengeri di menua nya deka dirusak. Sida lelaki ke agi biak sereta tegap gamal, udah dibunuh. Aku tu meh Raja, TUHAN ti Pemadu Bekuasa, lalu Aku udah bejaku.",
			"16": "<sup>16</sup> Menua Moap deka diukum. Iya deka dirusak enda lama da agi.",
			"17": "<sup>17</sup> “Ngulitka bansa Moap meh kita ke pangan iya, semua kita ke nemu penampak nama iya. Sebut, ‘Iya nadai agi bekuasa. Mulia enggau kuasa iya udah abis.’",
			"18": "<sup>18</sup> Kita ti diau di Dibon, nurun meh kita ari penuduk kita ke tinggi lalu duduk ba tanah ti rangkai. Iya ke ngerusak Moap bisi ditu lalu udah ngaga kuta di Moap nyadi tembawai.",
			"19": "<sup>19</sup> Kita ti diau di Aroer, bediri meh kita ba tisi jalai, lalu nganti. Tanya bala sida ke rari, tanyaka ngagai sida utai ti udah nyadi.",
			"20": "<sup>20</sup> Lalu sida deka nyaut, ‘Moap udah alah. Nyabak meh kita ke iya. Iya udah dipechat. Padahka di sepemanjai Sungai Arnon pasal Moap ti udah dirusak!’",
			"21": "<sup>21</sup> “Semua nengeri ba emperan ti tinggi ba atas bukit udah diukum magang: Holon, Jasah, Mepat,",
			"22": "<sup>22</sup> Dibon, Nebo, Bet Diplataim,",
			"23": "<sup>23</sup> Kiriataim, Betgamul, Betmeon,",
			"24": "<sup>24</sup> Keriot, enggau Bosrah. Semua nengeri menua Moap, ti jauh enggau ti semak, udah diukum magang.",
			"25": "<sup>25</sup> Pengering Moap udah abis. Kuasa iya udah dirusak. Aku ti TUHAN udah bejaku.”",
			"26": "<sup>26</sup> Ku TUHAN bejaku, “Tumi Moap datai ke mabuk, laban iya udah angkat ngelaban Aku. Moap deka maringka diri ba mutah iya empu, lalu orang deka ketawa.",
			"27": "<sup>27</sup> Moap, kati nuan ingatka diri ti udah ngeleseka orang Israel? Nuan udah ngaga sida baka orang ke udah kena tangkap sama enggau bala penchuri.",
			"28": "<sup>28</sup> “Kita ti diau di Moap, tinggalka nengeri kita! Mupuk meh kita lalu diau ba tingkah batu! Awakka kita baka burung achang ti begagaka sarang ba tebiang tisi darung.",
			"29": "<sup>29</sup> Moap sumbung amat! Aku udah ninga pasal penyumbung, enggau peninggi ati sida, pasal sida ke balat muji diri.",
			"30": "<sup>30</sup> Aku ti TUHAN nemu penyumbung sida. Sida temegah ngapa, lalu utai ti dikereja sida enda ulih tan lama.",
			"31": "<sup>31</sup> Nya alai Aku deka nyabakka semua orang ke diau di Moap, enggau ke orang ke diau di Kir-heseret.",
			"32": "<sup>32</sup> Aku deka nyabakka orang ke diau di Sipmah, lebih balat agi ari Aku ke nyabakka orang ke diau di Jaser. Nengeri Sipmah, nuan tu baka dan anggur ti nyuntai meraka Tasik Mati nyentuk ngagai Jaser. Tang diatu buah nuan, enggau buah anggur nuan udah dirusak.",
			"33": "<sup>33</sup> Pengelantang enggau pengaga udah dirampas ari menua Moap ti ami. Aku udah ngasuh wain badu agi pansut ari pitan anggur. Nadai agi orang ngaga wain lalu manjung gaga ati.",
			"34": "<sup>34</sup> “Orang di Hesbon enggau Elealeh ngangau, lalu kangau sida ulih didinga di Jahas. Kangau sida ulih didinga orang di Soar, lalu kangau nya mega ulih didinga di Horonaim enggau Eklat Selisiyah. Indah Sungai Nimrin deh udah rangkai.",
			"35": "<sup>35</sup> Aku deka nagang orang Moap ngaga piring tunu ba endur alai sida ke besembah, sereta nagang sida ngenjuk piring ngagai bala petara sida. Aku ti TUHAN udah bejaku.",
			"36": "<sup>36</sup> “Nya alai Aku ngulitka Moap, enggau ke orang ke diau di Kir-heseret, baka orang ke nyepu kesuling lebuh nganjung orang mati, laban semua reta tengkira sida udah abis magang.",
			"37": "<sup>37</sup> Semua sida udah ngukur pala lalu ngempat ragum sida. Semua sida udah ngurik jari sida, lalu begari ngena kain guni.",
			"38": "<sup>38</sup> Ba semua perabung rumah di Moap, enggau ba semua padang ti ba nengeri, nyau nadai utai bukai tang bala orang ke ngulit, laban Aku udah mechahka Moap baka benda ti enda diguna.",
			"39": "<sup>39</sup> Moap udah pechah! Nyabak meh kita! Moap udah dipechat. Iya udah nyadi tembawai, lalu semua bansa ti ngelingi iya, ngeleseka iya magang. Aku ti TUHAN udah bejaku.”",
			"40": "<sup>40</sup> TUHAN udah madahka siti bansa deka nyambarka Moap baka menaul ti terebai,",
			"41": "<sup>41</sup> lalu nengeri enggau kuta di menua Moap deka alah. Lebuh maya nya ila bala soldadu Moap deka takut baka indu ke radai deka beranak.",
			"42": "<sup>42</sup> Moap deka dirusak, lalu bansa nya abis, laban iya udah angkat ngelaban Aku.",
			"43": "<sup>43</sup> Utai ti balat ngenakut, lubang kebung, enggau panjuk deka ngipa orang Moap. TUHAN udah bejaku.",
			"44": "<sup>44</sup> Barang sapa nguji ngerarika diri ari utai ti balat ngenakut, deka labuh ngagai lubang kebung, lalu barang sapa mansutka diri ari lubang kebung, deka kena sintak panjuk, laban TUHAN udah netapka maya Moap deka dirusak.",
			"45": "<sup>45</sup> Orang ke tasah, ti nadai daya agi, nguji ngiga pengelikun di Hesbon, nengeri ti udah diperintah Raja Sihon dulu menya, tang nengeri nya retung diempa api. Api udah nganguska garis entara menua, enggau tuchung bukit di Moap, menua orang ke rindu beperang.",
			"46": "<sup>46</sup> Tulah meh nuan Moap! Orang ke nyembah Kemos, udah dirusak, lalu bala anak lelaki enggau anak indu sida udah ditabanka nyadi orang tangkap.",
			"47": "<sup>47</sup> Tang jemah ila, TUHAN deka ngasuh Moap nyadi kaya-raja baru. Nya meh utai ti deka dikereja TUHAN ngagai Moap."
		},
		"49": {
			"1": "<sup>1</sup> Tu utai ti disebut TUHAN pasal Amon: “Dini alai bala lelaki orang Israel? Kati orang nadai ngetanka menua sida? Nama kebuah sida nejuka orang ke nyembah Molek ngerampas menua raban bansa Gat lalu ngentapka diri dia?",
			"2": "<sup>2</sup> Tang maya deka datai alai Aku deka ngasuh orang ke diau dalam indu nengeri menua Rabah ninga munyi orang ke beperang, lalu nengeri nya deka nyadi tembawai, lalu genturung pendiau di menua nya ditunu retung. Nya baru Israel deka ngambi menua sida pulai baru ari jari orang ke udah ngerampas menua sida.",
			"3": "<sup>3</sup> Kita orang Hesbon, nyabak meh kita! Nengeri Ai udah dirusak! Kita indu ke di Rabah, ngulit meh kita! Rasukka kain guni lalu ngulit. Belanda meh kita kia-kia charut runding. Petara kita ke benama Molek deka ditabanka ngagai menua bukai, sama enggau bala imam enggau bala anak raja iya.",
			"4": "<sup>4</sup> Kita ti enda tetap ati! Nama kebuah kita temegah ngapa? Kita nadai pengering agi. Nama kebuah kita manggaika pengarap kita ba kuasa kita empu, lalu madahka orang nadai berani nyerang kita?",
			"5": "<sup>5</sup> Aku deka ngasuh kita dituntung utai ti balat ngenakut. Semua kita deka rari. Genap iku kita deka rari ngidupka nyawa diri, lalu nadai orang ngempung bala soldadu kita baru.",
			"6": "<sup>6</sup> “Tang jemah ila Aku deka ngasuh Amon nyadi kaya-raja baru. Aku ti TUHAN udah bejaku.”",
			"7": "<sup>7</sup> Tu utai ti disebut TUHAN ti Pemadu Bekuasa pasal Edom: “Kati orang Edom enda nemu berunding agi? Kati bala penyanding penemu sida enda agi nemu madahka utai ti patut dikereja sida? Kati sida nadai agi penemu-dalam?",
			"8": "<sup>8</sup> Kita orang Dedan, nguing lalu rari meh kita! Belalai meh kita! Aku deka ngerusak peturun Esau laban maya udah datai alai Aku patut ngukum sida.",
			"9": "<sup>9</sup> Lebuh orang ngumpul buah anggur, sida ninggalka dua tiga leka ba batang anggur, lalu lebuh bala perumpak datai malam hari, sida mai semina utai ti dikedekaka sida.",
			"10": "<sup>10</sup> Tang Aku udah ngambi semua utai ari peturun Esau, lalu ngebakka endur alai sida belalai, ngambika sida enda ulih belalai agi. Semua orang Edom dirusak magang. Nadai siku sida agi idup.",
			"11": "<sup>11</sup> Tinggalka anak patu kita ba Aku, laban Aku deka ngidupka sida; lalu lakka sida indu ke balu manggaika pengarap sida ba Aku.",
			"12": "<sup>12</sup> Laban ku TUHAN bejaku: “Enti sema orang ke enda patut ngirup ari mangkuk ukum nya, diasuh ngirup ari mangkuk nya, kati kita ngumbai diri enda diukum? Enda. Kita enda tau enda diukum, lalu ngirup ari mangkuk nya!",
			"13": "<sup>13</sup> Aku Empu udah besumpah madahka nengeri Bosrah deka ngasuh orang geli, lalu nyadi menua puang. Orang deka beduan iya, lalu ngena nama iya nyadika leka jaku sumpah. Semua genturung pendiau ti semak nya deka nyadi tembawai belama iya. Aku ti TUHAN udah bejaku.”",
			"14": "<sup>14</sup> Ku aku bejaku, “Edom, aku bisi udah nerima pesan ari TUHAN. Iya udah ngirumka siku seruan ngasuh semua bansa ngempuruka bala soldadu sida, lalu besedia nyerang nuan.",
			"15": "<sup>15</sup> TUHAN deka ngasuh nuan lemi, lalu nadai orang deka bebasaka nuan.",
			"16": "<sup>16</sup> Penyumbung nuan udah nipu nuan empu. Nadai orang takutka nuan munyi ti disangka nuan. Nuan diau ba tingkah batu, ba tuchung bukit ti tinggi. Tang taja pen nuan diau ba endur ti tinggi baka burung menaul, TUHAN deka narit nuan ke baruh. TUHAN udah bejaku.”",
			"17": "<sup>17</sup> Ku TUHAN bejaku, “Pengerusak ti deka ninggang Edom amat balat, datai ke semua orang ke mansa deka temati-kutu sereta takut.",
			"18": "<sup>18</sup> Utai ti deka nyadi ba Edom nya sebaka enggau utai ti udah nyadi ba Sodom, enggau Gomorah lebuh nengeri dua buah nya enggau semua nengeri ti mit semak nya dia, dirusak. Nadai orang deka diau dia agi. Aku ti TUHAN udah bejaku.",
			"19": "<sup>19</sup> Baka singa ti pansut ari babas ti repa ngimbai Sungai Jordan lalu mansang ngagai padang rumput ti galak, baka nya meh Aku deka datai lalu ngasuh orang Edom rari tekala nya ari menua sida. Nya baru tuai bansa ke dipilih Aku deka megai perintah di menua nya. Sapa ulih dibandingka enggau Aku? Sapa berani nyakap Aku? Ni raja ke ulih ngelaban Aku?",
			"20": "<sup>20</sup> Nya alai pendingka pelan ti udah digaga Aku kena Aku ngelaban orang Edom, enggau utai ti deka dikereja Aku ngagai orang ke diau di nengeri Teman. Indah bala anak mit sida deh deka diirit kebukai, lalu semua orang deka geli meda nya.",
			"21": "<sup>21</sup> Lebuh Edom alah, utai deka bemunyi inggar, datai ke semua dunya berenyang, lalu munyi sabak orang ke takut ulih didinga ari Teluk Akaba.",
			"22": "<sup>22</sup> Munsuh deka nyerang Bosrah baka menaul ti nyambar. Lebuh maya nya ila bala soldadu menua Edom deka takut baka indu ke radai deka beranak.”",
			"23": "<sup>23</sup> Tu jaku TUHAN pasal Damaskus: “Orang di nengeri Hamat enggau Arpat irau sereta tusah ati laban sida udah ninga berita ti enda manah. Ati ti balat irau nyau ngalun baka gelumbang ti di tasik.",
			"24": "<sup>24</sup> Orang Damaskus nyau lemi, nguing deka rari, lalu begau abis ati. Sida natka pemedis enggau pemerinsa baka indu ke radai deka beranak.",
			"25": "<sup>25</sup> Nengeri ti tebilang sereta selalu lantang nya nadai agi diuan mensia.",
			"26": "<sup>26</sup> Ba hari nya sida ke bujang di nengeri nya deka dibunuh ba jalai raya di nengeri nya empu, lalu semua bala soldadu nengeri nya deka dibunuh magang.",
			"27": "<sup>27</sup> Aku deka nyelup dinding kuta Damaskus, lalu nunu istana Raja Benhadat. Aku TUHAN ti Pemadu Bekuasa udah bejaku.”",
			"28": "<sup>28</sup> Tu utai ti disebut TUHAN pasal raban bansa Kedar enggau pasal semua pelilih menua ti dipegai Hasor, ti udah alah laban Raja Nebukadnesar menua Babilon: “Serang orang ke diau di Kedar, lalu rusak raban bansa orang ke diau di timur!",
			"29": "<sup>29</sup> Rampas langkau kain, jelu tupi, tirai langkau kain, enggau semua utai dalam langkau kain sida. Ambi jelu unta sida, lalu padahka ngagai orang mayuh, ‘Utai ti balat ngenakut bisi ngelingi kita!’",
			"30": "<sup>30</sup> “Kita orang Hasor, Aku ti TUHAN meri kita jaku tangkan ngasuh kita rari lalu belalai, laban Raja Nebukadnesar menua Babilon udah bepekat deka ngelaban kita, lalu tu utai ti disebut iya,",
			"31": "<sup>31</sup> ‘Aram kitai nyerang orang nya ke ngumbai diri likun nadai utai ngawa! Nengeri sida nadai pintu tauka kunchi, sereta nadai orang nyaga.’",
			"32": "<sup>32</sup> “Rampas jelu unta sida enggau semua jelu tupi sida! Aku deka ngachirka semua orang ke netak buk diri pandak, ngagai semua endur, lalu Aku deka ngasuh penusah ti besai ninggang sida.",
			"33": "<sup>33</sup> Hasor deka nyadi menua puang belama iya, nyadi endur alai semina pasun aja diau. Nadai orang deka diau dia agi. Aku ti TUHAN udah bejaku.”",
			"34": "<sup>34</sup> Lebuh Sedekiah baru belabuh nyadi raja menua Judah, TUHAN ti Pemadu Bekuasa bejaku ngagai aku pasal menua Elam.",
			"35": "<sup>35</sup> Ku Iya, “Aku deka munuh semua orang ke landik ngena panah, ti udah ngasuh menua Elam kering.",
			"36": "<sup>36</sup> Aku deka ngasuh ribut muput ari semua endur lalu mangka ngagai Elam, lalu Aku deka ngachirka orang ari nengeri nya ngagai semua endur, ngambika sida tasah ngagai semua menua.",
			"37": "<sup>37</sup> Aku deka ngasuh orang Elam takutka munsuh ti deka munuh sida. Ulih pengeringat Aku, Aku deka ngerusak orang Elam, lalu ngasuh mayuh bala soldadu ngelaban sida, datai ke Aku udah ngeluska sida.",
			"38": "<sup>38</sup> Aku deka ngerusak bala raja enggau bala tuai sida, lalu nudukka kerusi diraja Aku dia.",
			"39": "<sup>39</sup> Tang udah bekau nya ila Aku deka ngasuh Elam nyadi kaya-raja baru. Aku ti TUHAN udah bejaku.”"
		},
		"50": {
			"1": "<sup>1</sup> Tu pesan ti diberi TUHAN ngagai aku pasal nengeri Babilon, enggau pasal orang ke diau dalam nengeri nya:",
			"2": "<sup>2</sup> “Tusui berita tu ngagai semua bansa! Padahka berita tu! Tuatka menira, lalu padahka berita tu! Anang ngelalaika berita tu! Babilon udah alah! Petara iya ke benama Maduk udah pechah! Bala engkeramba Babilon udah dipechat. Anak patung iya ti jai, udah redak!",
			"3": "<sup>3</sup> “Siti bansa ari utara udah datai nyerang menua Babilon, lalu ngaga menua nya nyadi menua puang. Mensia enggau jelu deka rari, lalu nadai orang deka diau dia agi.”",
			"4": "<sup>4</sup> Ku TUHAN bejaku, “Lebuh maya nya ila, orang Israel enggau orang Judah deka datai enggau sabak, ngiga Aku ti Allah Taala sida.",
			"5": "<sup>5</sup> Sida deka nanyaka jalai ngagai Sion, lalu mupuk ngagai endur nya. Sida deka ngaga siti sempekat ti meruan belama iya enggau Aku, lalu sida enda ngelanggar sempekat nya.",
			"6": "<sup>6</sup> “Bala nembiak Aku baka bedus ti udah ditejuka pengibun tesat ba sebelah bukit. Sida udah bejalai segau-segau ari bukit sigi ngagai bukit sigi, lalu sida enda ingatka endur alai rumah diri.",
			"7": "<sup>7</sup> Sida diserang semua orang ke tetemuka sida. Ku bala munsuh sida bejaku, ‘Sida udah bedosa ngelaban TUHAN, nya alai utai ti udah dikereja kitai enda salah. Aki ini sida udah manggaika pengarap sida ba TUHAN, lalu sida empu patut mengkang tetap ati ngagai Iya.’",
			"8": "<sup>8</sup> “Orang Israel, rari meh kita ari orang Babilon! Angkat meh kita ari menua nya! Awakka kita nyadi orang ke terubah-rubah angkat ari nya.",
			"9": "<sup>9</sup> Aku deka nyungkak berapa buah bansa ti kering di utara nyerang menua Babilon. Sida deka berintai nyerang lalu ngalahka menua nya. Sida nya orang ke landik ngasu, nimbakka laja ti nadai kala salah.",
			"10": "<sup>10</sup> Utai di menua Babilon deka dirampas, lalu semua orang ke ngerampas utai ari menua nya deka puas ati. Aku ti TUHAN udah bejaku.”",
			"11": "<sup>11</sup> Ku TUHAN bejaku, “Orang Babilon, kita udah ngerumpak bansa Aku. Kita lantang ati sereta gaga, bejalai kia-kia baka sapi ti ngindik gandum, baka kuda ti inggar bemunyi,",
			"12": "<sup>12</sup> tang nengeri nuan empu ti besai tu deka dikemaruhka lalu dipechat. Babilon deka nyadi bansa ti pemadu mit. Iya deka nyadi menua puang ti rangkai nadai ai.",
			"13": "<sup>13</sup> Ketegal pengeringat Aku, nadai orang deka diau di Babilon. Nengeri nya deka nyadi tembawai, lalu semua orang ke mansa deka temati-kutu sereta alit ati.",
			"14": "<sup>14</sup> “Kita ti landik ngena panah, berintai meh kita ngelaban Babilon lalu kelulung iya. Timbakka semua laja kita ngagai Babilon, laban iya udah bedosa ngelaban Aku ti TUHAN.",
			"15": "<sup>15</sup> Manjung meh kita ngelingi nengeri nya! Diatu Babilon udah nyerahka diri. Dinding kuta iya udah kebus lalu runtuh. Aku diatu malas orang Babilon. Nya alai balas meh sida, lalu kereja ngagai sida baka ke udah dikereja sida ngagai orang bukai.",
			"16": "<sup>16</sup> Anang nejuka benih ditanam di menua nya, lalu anang nejuka utai diketau. Semua orang kampar ti diau dia deka takutka bala soldadu ti nyerang, lalu deka pulai baru ngagai menua sida empu.”",
			"17": "<sup>17</sup> Ku TUHAN bejaku, “Orang Israel baka bedus, digagai raban singa lalu pambar pendiau. Keterubah iya, sida diserang raja menua Asiria, lalu udah nya Raja Nebukadnesar ari menua Babilon ngerit tulang sida.",
			"18": "<sup>18</sup> Ketegal nya, Aku TUHAN ti Pemadu Bekuasa, ti Allah Taala ke disembah orang Israel, deka ngukum Raja Nebukadnesar enggau menua iya, baka Aku ti udah ngukum raja menua Asiria.",
			"19": "<sup>19</sup> Aku deka mai orang Israel pulai baru ngagai menua sida empu. Sida deka makai asil ari Bukit Karmel, enggau ari kandang menua Basan, lalu sida deka makai enggau sepeneka ati sida utai tanam ti tumbuh di menua Epraim enggau di menua Giliat.",
			"20": "<sup>20</sup> Lebuh maya nya ila, dosa nadai ditemu di menua Israel, lalu penyai nadai ditemu di menua Judah, laban Aku deka ngampun orang ke diasuh Aku idup. Aku ti TUHAN udah bejaku.”",
			"21": "<sup>21</sup> Ku TUHAN bejaku, “Serang orang ke diau di Merataim enggau orang ke diau di Pekot. Bunuh lalu rusak sida. Kereja semua utai ti diasuh Aku. Aku ti TUHAN udah bejaku.",
			"22": "<sup>22</sup> Munyi orang ke beperang bisi didinga di menua nya, lalu pengerusak balat amat nyadi.",
			"23": "<sup>23</sup> Babilon udah ngeredakka semua dunya ngena tukul, tang diatu tukul nya udah patah! Semua bansa tekenyit ati magang meda gaya utai ti udah nyadi di menua nya.",
			"24": "<sup>24</sup> Babilon, nuan udah ngelaban Aku, tang nuan udah disintak panjuk ti ditan Aku kena Aku nangkap nuan, taja pen nuan enda nemu nya.",
			"25": "<sup>25</sup> Aku udah muka endur alai Aku ke nyimpan senyata Aku, lalu enggau ati ti pedis Aku ngambi senyata nya pansut, laban Aku TUHAN ti Pemadu Bekuasa, bisi pengawa ti deka dikereja Aku di menua Babilon.",
			"26": "<sup>26</sup> Kelulung lalu serang menua nya, lalu pechahka tibang gandum iya! Tugungka perapasan baka ke nugungka gandum! Rusak menua nya! Rusak magang semua utai di menua nya!",
			"27": "<sup>27</sup> Bunuh semua soldadu sida! Kelar sida! Orang Babilon nadai penyadi agi! Tulah meh sida, laban maya udah datai alai sida deka diukum!” (",
			"28": "<sup>28</sup> Orang ke tasah ngerarika diri ari menua Babilon lalu datai di Jerusalem, lalu sida nusui pasal jalai TUHAN Allah Taala kitai malas orang Babilon ketegal utai ti udah dikereja sida ngagai Rumah Sembiang.)",
			"29": "<sup>29</sup> “Asuh bala orang ke nemu ngena panah nyerang Babilon. Asuh semua orang ke nemu ngena panah enggau laja nyerang. Kelulung nengeri nya lalu anang nejuka orang ngerarika diri ari nengeri nya. Balas nengeri nya ngena penyai ti udah dikereja iya ngagai orang, lalu kereja ngagai iya baka ke udah dikereja iya ngagai orang, laban Babilon udah sumbung ngelaban Aku ti Kudus, ti Allah Taala ke disembah orang Israel.",
			"30": "<sup>30</sup> Nya alai sida ke bujang di nengeri Babilon deka dibunuh ba sebelah jalai raya di nengeri nya, lalu semua soldadu iya deka dibunuh ba hari nya. Aku ti TUHAN udah bejaku.",
			"31": "<sup>31</sup> “Babilon, nuan sumbung. Nya kebuah Aku, TUHAN ti Pemadu Bekuasa, ngelaban nuan! Maya udah datai alai Aku ngukum nuan.",
			"32": "<sup>32</sup> Bansa nuan ti sumbung deka tesangkut lalu tetingkap, lalu nadai orang deka ngangkatka nuan. Aku deka nunu semua nengeri nuan, lalu semua utai ti ngelingi nengeri nya deka dirusak magang.”",
			"33": "<sup>33</sup> Ku TUHAN ti Pemadu Bekuasa bejaku, “Orang Israel enggau orang Judah ditekanka munsuh. Semua orang ke nangkap sida, nyaga sida lalu enggai ngelepaska sida.",
			"34": "<sup>34</sup> Tang Iya ti deka ngelepaska sida nya kering. Nama Iya TUHAN ti Pemadu Bekuasa. Iya Empu deka nyaga sida, lalu mai pemaik ngagai dunya, tang deka mai penusah ngagai orang Babilon.”",
			"35": "<sup>35</sup> Ku TUHAN bejaku, “Bunuh Babilon! Bunuh orang ke diau dalam iya, bala pemerintah iya enggau orang ke bepenemu-dalam.",
			"36": "<sup>36</sup> Bunuh bala nabi iya ti bula! Sida nya endang amat beli! Bunuh bala soldadu iya! Naka meh pemalat sida takut!",
			"37": "<sup>37</sup> Rusak semua kuda enggau kerita perang iya! Bunuh semua soldadu ke digaji iya! Naka meh pengelemi sida nya! Rusak semua reta tengkira iya. Rumpak lalu rampas.",
			"38": "<sup>38</sup> Awakka kemarau nyadi di menua nya lalu ngerangkaika semua sungai. Babilon nya menua ti mayuh engkeramba, ti udah ngemelika orang mayuh.",
			"39": "<sup>39</sup> “Nya alai Babilon deka diuan bala antu enggau roh ti jai, enggau burung ti enda tuchi. Menua nya enda agi diuan mensia, datai ke belama iya.",
			"40": "<sup>40</sup> Utai ti deka nyadi di Babilon nya sebaka enggau utai ti udah nyadi di Sodom enggau Gomorah, lebuh Aku ngerusak nengeri dua buah nya enggau semua nengeri ti mit semak nya dia. Nadai orang deka diau dia agi. Aku ti TUHAN udah bejaku.",
			"41": "<sup>41</sup> “Orang datai ari sebuah menua ti di utara, bansa ti kering di menua ti jauh. Mayuh raja sedia deka beperang.",
			"42": "<sup>42</sup> Sida udah ngambi panah enggau pedang. Sida nya mangah lalu nadai nemu kasihka orang. Sida munyi segum pangka gelumbang, lebuh sida nepan kuda sida. Sida sedia deka beperang ngelaban Babilon.",
			"43": "<sup>43</sup> Raja menua Babilon ninga berita nya lalu lembut tulang. Ati iya balat tusah, lalu ngasaika diri pedis baka indu ke radai deka beranak.",
			"44": "<sup>44</sup> “Baka singa ti pansut ari babas ti repa ba tebing Sungai Jordan lalu mansang ngagai padang rumput ti galak, baka nya meh Aku ti TUHAN deka datai, lalu orang Babilon deka rari tekala nya ari nengeri sida. Nya baru tuai bansa ke dipilih Aku deka megai perintah di menua nya. Sapa ulih dibandingka enggau Aku? Sapa berani nyakap Aku? Ni raja ke ulih ngelaban Aku?",
			"45": "<sup>45</sup> Nya alai pendingka pelan ti udah digaga Aku kena Aku ngelaban nengeri Babilon, enggau utai ti deka dikereja Aku ngagai orang ke diau di nengeri nya. Indah bala anak sida deh deka diirit, lalu semua orang deka takut.",
			"46": "<sup>46</sup> Penginggar munyi Babilon alah deka ngasuh tanah berenyang di serata dunya, lalu munyi orang ke nyabak takut deka didinga bansa bukai.”"
		},
		"51": {
			"1": "<sup>1</sup> Ku TUHAN bejaku, “Aku deka ngasuh ribut pengerusak datai ngelaban menua Babilon enggau orang ke diau dia.",
			"2": "<sup>2</sup> Aku deka ngasuh orang kampar ngerusak menua Babilon baka ribut ti ngebuka rumput ti rangkai. Lebuh hari pengerusak nya datai, sida deka ngelulung lalu nyerang, lalu ngabiska semua utai di menua nya.",
			"3": "<sup>3</sup> Anang meri bala soldadu iya peluang nimbakka panah tauka ngerasukka baju kebal sida. Anang ngalau sida ke bujang! Bunuh semua bala soldadu sida!",
			"4": "<sup>4</sup> Sida deka bakal lalu mati ba sebelah jalai raya di semua nengeri sida.",
			"5": "<sup>5</sup> Aku TUHAN ti Pemadu Bekuasa, sigi enda ninggalka Israel enggau Judah, taja pen sida udah bedosa ngelaban Aku Allah Taala ke disembah orang Israel ti kudus.",
			"6": "<sup>6</sup> Rari meh kita ari menua Babilon! Rari ngidupka nyawa diri! Anang nejuka diri dibunuh ketegal dosa menua Babilon. Aku diatu malas lalu ngukum menua Babilon laban iya endang patut diukum.",
			"7": "<sup>7</sup> Menua Babilon nya baka mangkuk emas ba jari Aku, ti ngasuh semua dunya mabuk. Semua bansa bela ngirup wain iya, lalu gila.",
			"8": "<sup>8</sup> Menua Babilon udah ngenyit alah, lalu dirusak! Ngulit meh kita ke iya! Ambi meh ubat kena ngubat bakal iya, nyangka iya ulih digeraika.",
			"9": "<sup>9</sup> Ku orang kampar ti diau dia bejaku, ‘Kami udah nguji nulung menua Babilon, tang udah kelalu laun. Aram kitai angkat ari tu lalu pulai ngagai menua kitai empu. Enggau pengabis pengering Iya, Allah Taala udah ngukum menua Babilon, lalu udah ngerusak iya.’ ”",
			"10": "<sup>10</sup> Ku TUHAN bejaku, “Bala nembiak Aku manjung, ‘TUHAN udah nunjukka kitai tu endang amat ngena. Aram kitai mansang lalu madahka ngagai orang di Jerusalem pasal utai ti udah dikereja TUHAN Allah Taala kitai.’ ”",
			"11": "<sup>11</sup> TUHAN udah nyungkak bala raja di menua Media, laban Iya deka ngerusak menua Babilon. Nya meh jalai Iya deka bebalaska Rumah Sembiang ti udah dirusak. Ku bala pemesai soldadu bejaku, “Ansah laja kita! Sediaka terabai kita!",
			"12": "<sup>12</sup> Tuatka menira kena ngepunka serang ngelaban dinding kuta nengeri Babilon. Tambahka pemayuh tubuh jejaga! Asuh orang nyaga nengeri! Asuh bala soldadu ngeramka ipa!” TUHAN udah ngereja utai munyi ti deka dikereja Iya ngagai orang Babilon.",
			"13": "<sup>13</sup> Menua nya mayuh sungai, sereta kaya reta tengkira, tang timpuh iya udah abis, lalu tali seput iya udah putus.",
			"14": "<sup>14</sup> TUHAN ti Pemadu Bekuasa udah besumpah atas nama Iya Empu, madahka Diri deka ngasuh mayuh orang nyerang menua Babilon baka bala buntak, lalu sida deka manjung menang.",
			"15": "<sup>15</sup> TUHAN ngaga dunya ngena kuasa Iya. Ulih penemu-dalam Iya, Iya ngaga dunya lalu mintarka langit.",
			"16": "<sup>16</sup> Lebuh TUHAN bejaku, ai ti di langit besegum. TUHAN mai mua hari ari tisi dunya. Iya ngasuh kilat nyelar lebuh hari ujan lalu ngirumka ribut ari bilik setor Iya.",
			"17": "<sup>17</sup> Lebuh orang meda nya, nya baru sida nemu diri beli sereta enda nemu utai. Sida ke begagaka engkeramba deka asa ngapa laban bala petara ti digaga sida nya utai ti pelesu sereta enda nemu enseput.",
			"18": "<sup>18</sup> Petara sida nya nadai guna, lalu patut dipechat. Sida deka dirusak lebuh TUHAN datai ngukum sida.",
			"19": "<sup>19</sup> Tang Allah Taala Jakop enda baka sida petara nya, laban Iya Empu ke nempa semua utai, lalu Iya udah milih Israel nyadika nembiak Iya. Nama Iya TUHAN ti Pemadu Bekuasa.",
			"20": "<sup>20</sup> Ku TUHAN bejaku, “Menua Babilon, nuan tu tukul Aku, senyata ti dikena Aku beperang. Aku udah ngena nuan ngeredakka mayuh bengkah bansa enggau perintah,",
			"21": "<sup>21</sup> ngeredakka kuda enggau orang ke nepan sida, ngeredakka kerita perang enggau orang ke ngemudika sida,",
			"22": "<sup>22</sup> munuh lelaki enggau indu, munuh sida ke tuai enggau ke biak, munuh nembiak ti lelaki enggau ti indu,",
			"23": "<sup>23</sup> munuh pengibun bedus enggau raban bedus sida, munuh orang bumai enggau kuda ti dikena sida ngeradu tanah, ngalahka bala pemerintah enggau pemesai ti tinggi pangkat.”",
			"24": "<sup>24</sup> Ku TUHAN bejaku, “Kita deka meda Aku malas menua Babilon enggau malas orang ke diau dalam iya ketegal semua penyai ti udah dikereja sida ngagai Jerusalem.",
			"25": "<sup>25</sup> Menua Babilon, nuan tu baka bukit ti ngerusak semua dunya, tang Aku ti TUHAN tu munsuh nuan. Aku deka nangkap nuan, ngeruntuhka nuan, lalu nunu nuan nyadi amau.",
			"26": "<sup>26</sup> Batu ari tembawai nuan nadai agi dikena baru begagaka rumah. Nuan deka nyadi menua puang belama iya. Aku ti TUHAN udah bejaku.",
			"27": "<sup>27</sup> “Tuatka menira kena nesau orang mansang beperang! Sepu terumpit ngambika semua bansa ulih ninga! Sediaka semua bansa nyerang menua Babilon! Asuh perintah menua Ararat, Mini, enggau Askenas nyerang. Pilih siku pemesai nguluka bala nyerang. Bai kuda datai ke sida nyau ngemayuh bala buntak.",
			"28": "<sup>28</sup> Sediaka semua bansa nyerang menua Babilon. Pesanka bala raja ari Media, bala tuai enggau bala pemesai sida, enggau bala soldadu ari semua menua ti dipegai sida.",
			"29": "<sup>29</sup> Tanah begetar sereta berenyang laban TUHAN agi benung bejalaika pelan Iya ti deka ngaga menua Babilon nyadi menua puang, lalu enda agi diuan mensia.",
			"30": "<sup>30</sup> Bala soldadu menua Babilon udah badu ngelaban, lalu mengkang dalam kuta sida. Sida nyau takut sereta nadai daya agi. Pintu nengeri udah runtuh, lalu rumah di nengeri nya nyau diempa api.",
			"31": "<sup>31</sup> Bala seruan nyau betangkan-tangkan belanda ngagai raja menua Babilon madahka nengeri iya udah dipasuk munsuh.",
			"32": "<sup>32</sup> Munsuh udah ngalahka pemeraka ba sungai, lalu udah nyelup kuta ngena api. Bala soldadu menua Babilon udah begau abis ati.",
			"33": "<sup>33</sup> Enda lama da agi, munsuh deka mantap lalu ngindik sida baka ke nungku gandum. Aku TUHAN ti Pemadu Bekuasa, ti Allah Taala ke disembah orang Israel, udah bejaku.”",
			"34": "<sup>34</sup> Raja menua Babilon udah mepat Jerusalem lalu makai iya. Iya udah ngambi semua utai ari nengeri nya baka ke nuang benda. Baka jelu ti besai, iya nelan nengeri nya. Iya udah nabanka utai ti dikedekaka iya lalu muai semua utai bukai.",
			"35": "<sup>35</sup> Awakka orang Sion nyebut: “Awakka menua Babilon betanggungjawapka pemalat sida udah kasar enggau kitai!” Awakka orang Jerusalem nyebut, “Awakka menua Babilon betanggungjawapka semua pemerinsa ti udah ditatka kitai!”",
			"36": "<sup>36</sup> Nya alai ku TUHAN bejaku ngagai orang Jerusalem, “Aku deka nyaga kita, lalu deka mejalka bala munsuh kita mayar utai ti udah dikereja sida ngagai kita. Aku deka ngerangkaika penatai ai di menua Babilon, lalu ngasuh sungai dia rangkai.",
			"37": "<sup>37</sup> Menua nya deka nyadi tembawai alai jelu babas diau. Orang deka geli meda iya. Nadai orang deka diau dia, lalu semua orang ke meda iya deka takut magang.",
			"38": "<sup>38</sup> Bansa orang Babilon bemunyi nginggar singa ti negung, lalu ngengar munyi anak singa.",
			"39": "<sup>39</sup> Kati sida bam? Aku deka nyendiaka pengerami makai besai ke sida, lalu numi sida mabuk sereta rami. Sida deka tinduk lalu enda dani agi.",
			"40": "<sup>40</sup> Aku deka mai sida ngagai endur alai sida deka disayat, baka anak domba, kambin, enggau bedus ti lelaki. Aku ti TUHAN udah bejaku.”",
			"41": "<sup>41</sup> Ku TUHAN bejakuka pasal Babilon: “Nengeri ti dipuji semua dunya, diatu udah alah! Naka meh penyai gaya Babilon ba mata bansa bukai!",
			"42": "<sup>42</sup> Tasik udah ngampuhka Babilon lalu ngelamun iya ngena gelumbang ti besegum.",
			"43": "<sup>43</sup> Semua nengeri nya jai amat dipeda, baka menua puang ti nadai ai, ti enda diuan tauka ditengah mensia.",
			"44": "<sup>44</sup> Aku deka ngukum Bel, petara menua Babilon, lalu ngasuh iya nyerahka semua barang ti udah dichuri iya. Semua bansa enggai agi nyembah iya. “Dinding nengeri Babilon udah runtuh.",
			"45": "<sup>45</sup> Orang Israel! Rari meh kita ari nengeri nya! Rari ngidupka nyawa diri ari pengeringat Aku ti balat.",
			"46": "<sup>46</sup> Anang lemi semengat tauka takut ketegal berita ti selebubu ngapa. Tiap taun orang nusui mayuh bengkah berita ti selebubu ngapa, pasal pengachau ti nyadi di menua nya, enggau pasal raja ke nyerang pangan diri.",
			"47": "<sup>47</sup> Nya alai maya deka datai alai Aku deka ngukum bala engkeramba menua Babilon. Semua menua nya deka dipechat, lalu semua orang ke diau di menua nya deka dibunuh magang.",
			"48": "<sup>48</sup> Semua utai di dunya enggau di langit deka manjung gaga ati lebuh Babilon alah laban orang ke datai ari utara deka ngerusak iya.",
			"49": "<sup>49</sup> Menua Babilon udah ngasuh orang mayuh dibunuh di serata dunya, lalu diatu menua Babilon empu deka alah laban iya udah ngasuh mayuh amat orang Israel dibunuh. Aku ti TUHAN udah bejaku.”",
			"50": "<sup>50</sup> Ku TUHAN bejaku ngagai nembiak Iya di Babilon: “Kita udah ulih ngidupka nyawa diri! Nya alai mupuk meh kita diatu! Anang ngerindang diri agi! Taja pen kita jauh ari menua kita empu, kingatka Aku ti TUHAN kita, lalu kingatka Jerusalem.",
			"51": "<sup>51</sup> Ku kita, “Kami udah dipechat lalu kami malu. Kami ngasaika diri nadai daya agi laban orang kampar udah tama ngagai endur ti kudus dalam Rumah Sembiang.’",
			"52": "<sup>52</sup> Nya alai, Aku madahka ngagai kita, maya deka datai alai Aku deka ngukum engkeramba menua Babilon, lalu orang ke bakal deka bedemuh di serata menua nya.",
			"53": "<sup>53</sup> Enti sema Babilon ulih niki ke langit lalu ngaga kuta ti tegap din, agi meh Aku deka ngirumka orang ngerusak iya. Aku ti TUHAN udah bejaku.”",
			"54": "<sup>54</sup> Ku TUHAN bejaku, “Dinga munyi sabak orang di Babilon, munyi orang ke ngulit ketegal rusak menua.",
			"55": "<sup>55</sup> Aku ngerusak Babilon ngambika iya enda bemunyi agi. Bala soldadu belanda tama baka gelumbang lalu manjung nyerang.",
			"56": "<sup>56</sup> Sida udah datai deka ngerusak Babilon. Bala soldadu Babilon ditangkap, lalu panah sida dipatahka. Aku tu Allah Taala ti ngukum penyai, lalu Aku deka ngukum Babilon laban iya endang patut diukum.",
			"57": "<sup>57</sup> Aku deka numi bala pemerintah iya mabuk, iya nya orang ke bepenemu-dalam, bala tuai, enggau bala soldadu. Sida deka tinduk lalu enda dani agi. Aku ti Raja udah bejaku. Aku tu TUHAN ti Pemadu Bekuasa.",
			"58": "<sup>58</sup> Dinding kuta nengeri Babilon ti tegap deka diruntuhka, lalu pintu iya ti tinggi ditunu retung. Pengawa ti dikereja semua bansa sigi nadai guna. Utai ti digaga sida diempa api ti mau. Aku TUHAN ti Pemadu Bekuasa udah bejaku.”",
			"59": "<sup>59</sup> Orang ke nyempulang Raja Sedekiah nya Seraiah anak Neriah, uchu Mahseiah. Dalam taun ti keempat Sedekiah nyadi raja menua Judah, Seraiah nyempulang raja ngagai Babilon, lalu aku meri ajar ngagai Seraiah.",
			"60": "<sup>60</sup> Aku nulis dalam siti bup jerita pasal semua pengerusak ti deka ninggang menua Babilon, sereta enggau semua utai bukai pasal menua nya.",
			"61": "<sup>61</sup> Ku aku madahka ngagai Seraiah, “Lebuh nuan datai di Babilon, nuan enda tau enda macha enggau nyawa ti inggar ngagai orang mayuh semua utai ti ditulis ditu.",
			"62": "<sup>62</sup> Udah nya besampi, ‘TUHAN, Nuan udah madahka Diri deka ngerusak endur tu, ngambika utai nadai agi idup ditu, nemuka nya mensia tauka jelu, lalu endur tu deka nyadi baka menua puang belama iya.’",
			"63": "<sup>63</sup> Seraiah, lebuh nuan udah tembu macha bup tu ngagai orang mayuh, tanchangka sigi batu ngagai bup tu, lalu tikauka iya ngagai Sungai Eupratis",
			"64": "<sup>64</sup> lalu sebut, ‘Tu meh gaya utai ti deka nyadi ngagai menua Babilon: iya deka tengelam lalu enda pansut agi laban TUHAN deka ngerusak iya.’ ” Jaku Jeremiah abis naka tu."
		},
		"52": {
			"1": "<sup>1</sup> Umur Sedekiah dua puluh satu taun lebuh iya nyadi raja menua Judah, lalu iya merintah di Jerusalem sebelas taun. Nama indai iya Hamutal, anak Jeremiah ti diau di nengeri Libnah.",
			"2": "<sup>2</sup> Raja Sedekiah bedosa ngelaban TUHAN, baka Raja Jehoiakim.",
			"3": "<sup>3</sup> TUHAN balat amat ringat ngagai orang Jerusalem enggau ngagai orang Judah datai ke Iya nyau muai sida ari menua nya lalu enda ibuhka sida agi. Sedekiah angkat ngelaban Raja Nebukadnesar menua Babilon,",
			"4": "<sup>4</sup> nya alai Nebukadnesar datai mai semua bala soldadu iya lalu nyerang Jerusalem kena sepuluh hari bulan ti kesepuluh dalam taun ti kesemilan Sedekiah megai perintah. Orang Babilon nirika kem ari luar nengeri Jerusalem, ngaga kuta tanah kena sida ngelulung nengeri nya,",
			"5": "<sup>5</sup> lalu majak ngelulung nengeri nya nyentuk ngagai taun ti kesebelas Sedekiah nyadi raja.",
			"6": "<sup>6</sup> Kena semilan hari bulan ti keempat taun nya, lebuh lapar pungkang udah balat amat nyadi, datai ke orang mayuh nyau nadai agi utai diempa,",
			"7": "<sup>7</sup> dinding kuta nengeri nya bumbus laban munsuh. Tang taja pen orang menua Babilon ngelulung nengeri nya, semua bala soldadu ulih ngerarika diri malam nya. Sida rari nengah kebun diraja, bejalai nengah tempuan ti besabungka dua iti lapis dinding kuta nya, lalu rari tunga ngagai Lebak Jordan.",
			"8": "<sup>8</sup> Tang bala soldadu orang menua Babilon nitihka Raja Sedekiah, nangkap iya ba emperan semak Jeriko, lalu semua soldadu iya bela ninggalka iya magang.",
			"9": "<sup>9</sup> Sedekiah lalu dibai ngagai Raja Nebukadnesar, ke benung di nengeri Riblah di menua Hamat lebuh maya nya, lalu Nebukadnesar ngukum iya.",
			"10": "<sup>10</sup> Nebukadnesar munuh bala anak lelaki Sedekiah di Riplah, di mua Sedekiah empu, lalu Nebukadnesar mega ngasuh bala pemesai orang Judah dibunuh.",
			"11": "<sup>11</sup> Udah lepas nya, iya ngasuh orang ngeruk leka mata Sedekiah, lalu ngasuh iya ditanchang ngena rantai, lalu dibai ngagai menua Babilon. Sedekiah mengkang kena tutup di menua Babilon datai ke mati.",
			"12": "<sup>12</sup> Kena sepuluh hari bulan ti kelima dalam taun ti kesemilan belas Nebukadnesar nyadi raja menua Babilon, Nebusaradan, ti nyadi penyanding penemu raja, sereta nyadi tuai soldadu, tama ngagai nengeri Jerusalem.",
			"13": "<sup>13</sup> Iya nunu Rumah Sembiang, istana, enggau semua rumah orang ke tinggi pangkat di Jerusalem,",
			"14": "<sup>14</sup> lalu bala soldadu iya ngeruntuhka dinding kuta nengeri nya.",
			"15": "<sup>15</sup> Udah nya Nebusaradan mai ngagai menua Babilon sekeda orang ke pemadu seranta, enggau semua orang bukai ti udah ditinggalka di Jerusalem, orang ke udah ngalih ari orang Babilon enggau orang ke landik begagaka utai.",
			"16": "<sup>16</sup> Tang iya ninggalka sekeda orang ke pemadu seranta, ti nadai reta tengkira, di menua Judah, lalu iya ngasuh sida gawa ba kebun anggur enggau ba umai.",
			"17": "<sup>17</sup> Orang Babilon mechahka tiang temaga enggau kerita ti dalam Rumah Sembiang, sama enggau tangki temaga ti besai, lalu sida nabanka semua temaga nya ngagai menua Babilon.",
			"18": "<sup>18</sup> Sida mega nabanka sandak enggau sarang amau ti dikena nuchi alta, pekekas ti dikena ngintu lampu, mangkuk ti dikena nerima darah ari jelu ti disayat nyadika piring, mangkuk ti dikena nunu menyan, enggau semua perengka temaga ti bukai ti dikena ngereja pengawa dalam Rumah Sembiang.",
			"19": "<sup>19</sup> Sida nabanka semua utai ti digaga ari emas tauka ari pirak, iya nya, mangkuk ti mit, talam kena mai bara api, mangkuk kena nerima darah ari jelu ti disayat nyadika piring, sarang amau, penuduk lampu, mangkuk kena nunu menyan, enggau mangkuk kena nuang pemeri wain.",
			"20": "<sup>20</sup> Perengka temaga ti udah digaga Raja Solomon ke Rumah Sembiang, iya nya, dua iti tiang, kerita, tangki ti besai, enggau dua belas iku sapi ti lelaki ti dikena nungkat iya - kelalu berat lalu enda ulih ditimbang.",
			"21": "<sup>21</sup> Tiang ti dua iti nya sebaka gaya: pemanjai siti-siti 8 meter lalu sakap iya 5.3 meter. Tiang nya berumbang, lalu penebal temaga ti dikena ngaga iya nya 75 milimeter. Puchuk siti-siti tiang nya bisi sangkum ti tinggi 2.2 meter, lalu puchuk tiang nya dikelingi enggau ukir baka buah delima, lalu semua utai nya digaga ari temaga magang.",
			"23": "<sup>23</sup> Ukir ba siti-siti tiang nya bisi seratus igi buah delima semua iya, lalu semilan puluh enam igi buah nya ulih dipeda ari tanah.",
			"24": "<sup>24</sup> Nambahka nya, Nebusaradan, ti nyadi tuai soldadu, mega nabanka Imam Besai Seraiah, Imam Sepaniah ke lumur dua nangkanka iya, enggau tiga iku agi pemesai ti tinggi pangkat dalam Rumah Sembiang.",
			"25": "<sup>25</sup> Ari nengeri nya Nebusaradan nabanka siku tuai soldadu, tujuh iku penyanding penemu raja ke ditemu dalam nengeri nya, penulung tuai soldadu nya ke ngemataka pengawa betuliska cherita perang, enggau enam puluh iku orang bukai ti tinggi pangkat.",
			"26": "<sup>26</sup> Nebusaradan mai sida ngagai raja menua Babilon, ke benung di nengeri Riblah",
			"27": "<sup>27</sup> di menua Hamat. Dia raja nya lalu ngasuh sida dipalu lalu dibunuh. Nya alai orang Judah ditabanka ari menua sida lalu dibuai ngagai menua Babilon.",
			"28": "<sup>28</sup> Tu pemayuh tubuh orang ke ditabanka Nebukadnesar nyadi orang tangkap: dalam taun ti ketujuh iya nyadi raja, iya nabanka 3,023 iku,",
			"29": "<sup>29</sup> dalam taun ti kelapan belas, 832 iku ari Jerusalem,",
			"30": "<sup>30</sup> lalu dalam taun ti kedua puluh tiga, 745 iku ditabanka Nebusaradan. Pemayuh semua sida ke ditabanka: 4,600 iku.",
			"31": "<sup>31</sup> Dalam taun Ebilmerodak berengkah nyadi raja menua Babilon, iya ngayanka penelap ati diri ngagai Raja Jehoiakin menua Judah, lalu ngelepaska iya ari rumah jil. Utai tu nyadi kena dua puluh lima hari bulan ti kedua Belas dalam taun ti ketiga puluh tujuh udah bekau Jehoiakin ditabanka nyadi orang tangkap.",
			"32": "<sup>32</sup> Ebilmerodak nelap enggau iya, lalu meri iya pangkat ti tinggi agi ari ti diberi Ebilmerodak ngagai semua raja bukai ke sama kena buai ngagai menua Babilon baka Jehoiakin empu.",
			"33": "<sup>33</sup> Nya alai Jehoiakin dikemendarka nukar gari ti udah dikena iya dalam rumah jil, lalu begulai makai enggau raja sekumbang iya agi idup.",
			"34": "<sup>34</sup> Tiap hari, sekumbang iya ti agi idup, iya diberi duit kena iya meli utai ti dipeguna iya."
		}
	}
};
module.exports = book;