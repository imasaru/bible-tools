var book = {
	"name": "Saam Hlabu",
	"numChapters": 150,
	"chapters": {
		"1": {
			"1": "<sup>1</sup> Mi ṭha lo pawl ih ruahnak pekmi a saang lo ih, Mi sual lamzin a thlun lotu le Pathian a hmuhsuamtu pawl lakih a tel lotu cu mi thluasuak a si.",
			"2": "<sup>2</sup> Bawipa ih Daan thlun cu a lungawinak a si, Cuih Daan cu sunzan in a ruat.",
			"3": "<sup>3</sup> Amah cu tiva kapih a khomi thingkung, A tikcu ih a rahmi le a hnah tla A vuai dah lomi bangtuk a si. A tuahmi kipah a hlawhtling.",
			"4": "<sup>4</sup> Asinain mi ṭha lo pawl cu cubangtuk an si lo; Thli ih semhlo mi fanghi vek an si.",
			"5": "<sup>5</sup> Mi ṭha lo pawl cu Pathian in a hnong ding; Mi sual pawl cu mi ding lakah an tel lo ding.",
			"6": "<sup>6</sup> Bawipa in mi ding fehnak lamzin cu a kilveng ringring; Sikhalsehla mi ṭha lo cun siatralnak lamzin a zawh."
		},
		"2": {
			"1": "<sup>1</sup> Ziangah so hi miphun pawl in ral an thawh? Ziangah so hi minung pawl in a ṭhahnem lomi phiarsawmnak khua an khan?",
			"2": "<sup>2</sup> Bawipa le a hriakculhmi siangpahrang an dodal ih, An siangpahrang pawl ral an tho; An hotu pawl ṭangtlang in phiarnak an ngaihtuah ih,",
			"3": "<sup>3</sup> “In uknak ihsin luat uhsila, In ṭeemnak pawl cu hlon uhsi,” tiah an ti.",
			"4": "<sup>4</sup> Bawipa cu vancung a siangpahrang tokham ihsin a hni, Anmah pawl cu a hnihsan a si.",
			"5": "<sup>5</sup> A thinheng in a kawk hai ih, A thin ai-thok in mangbang vansaang in a tuah hai.",
			"6": "<sup>6</sup> “Ka tlang thianghlim, Zion tlang parah, Ka siangpahrang cu ka toter zo,” a ti.",
			"7": "<sup>7</sup> Cule siangpahrang cun, “Bawipa  ih thuruahmi cu ka than ding, Bawipa in ka hnenah ‘Nangmah cu ka fapa na si; Tuihsun ihsin na pa ka si zo.",
			"8": "<sup>8</sup> I dil awla miphun hmuahhmuah na ro ah ka lo pe ding; Leilung pumpi hi na ta a si ding.",
			"9": "<sup>9</sup> Thirfung in na vuakkuai ṭheh hai ding ih, Tlak beel an sutkuai bangin na sukuai ṭheh ding,’ i ti,” tiah a ti.",
			"10": "<sup>10</sup> Curuangah siangpahrang pawl, ngai hnik uh; Mi uktu pawl tla, rak thei uh,",
			"11": "<sup>11</sup> Bawipa cu ṭihzahnak le phannak thawn in rian uhla,",
			"12": "<sup>12</sup> Khur phah in a hmaiah kuun uh. Culole a thin a heng ding ih nan hloral ding; Ziangahtile hmakhatte-ah a thin a heng thei a si. Amah a beentu cu mi thluasuak an si."
		},
		"3": {
			"1": "<sup>1</sup> Maw Bawipa, ka ral hi an va tam lawmmam so! Mi tamzet keimah dotu ah an cang.",
			"2": "<sup>2</sup> Ka thuhla an rel ih, “Pathian in a bawm lo ding,” an ti.",
			"3": "<sup>3</sup> Asinain maw Bawipa, nang cu ka himnak phaw na si ih, ṭihphannak ihsin i hum ringring. Nangmah in nehnak i pek ih, Ralṭhatnak tla i pek sal.",
			"4": "<sup>4</sup> Bawipa cu napi in ka ko ih, A tlang thianghlim ihsin i run let.",
			"5": "<sup>5</sup> Ka zau ih ka itthat; Cule himte in ka ṭhang sal, Ziangahtile Bawipa in i kilveng a si.",
			"6": "<sup>6</sup> Ka kiangkap ih i kulhtu, A thawng le a za ka ral pawl tla, Ka ṭih hrimhrim lo.",
			"7": "<sup>7</sup> Maw Bawipa, tho awla, Maw ka Pathian, i run aw. Ka ral pawl cu nangmah in na neh ih, Mi ṭha lo pawl cu na siatsuah ṭheh a si.",
			"8": "<sup>8</sup> Runnak cu Bawipa na hnen ihsin a ra, Na minung pawl parah, Na thlawsuahnak um hram seh."
		},
		"4": {
			"1": "<sup>1</sup> Ka lo kawh tikah i let hram aw, Maw i ṭantu Pathian! Thinpit ih ka um tikah na ra ih, Ka thaw i ongter. I zaangfah awla ka thlacamnak hi ngai hram aw.",
			"2": "<sup>2</sup> Maw milai pawl, ziangtik tiangso ka sunlawinak cu ningzahnak ah nan canter ding? Ziangtik tiangso thil ṭhahnem lo hi nan duh hrih ding ih, Thuphan hi nan thlun hrih ding?",
			"3": "<sup>3</sup> Bawipa in mi ding pawl cu amah ih ta dingah i hril zo ih, Ka kawh tikah i thei a si, tihi thei ringring uh.",
			"4": "<sup>4</sup> Ṭih uhla sual nawn hlah uh, Nan ihkhun ah daitein um uhla, ruat ciamciam uh.",
			"5": "<sup>5</sup> Bawipa ih hnenah a dikmi thawinak pe uhla, Amah cu rinsan uh.",
			"6": "<sup>6</sup> “Maw Bawipa, thlawsuah in pe sinsin hram maw! Zaangfahnak thawn in run zoh hram aw!” tiih thlacamtu an tam ngaingai.",
			"7": "<sup>7</sup> Nangmah ih i pekmi lungawinak cu, Rawl le sabit tampi neitu pawl ih Lungawinak hnakin a nasa sawn.",
			"8": "<sup>8</sup> Ka ih vete in thlangamte in ka itthat; Maw Bawipa, nangmah lawng i himtertu na si."
		},
		"5": {
			"1": "<sup>1</sup> Maw Bawipa, ka ṭongmi hi ngai hram awla, Ka hui ka aihramnak hi thei hram aw.",
			"2": "<sup>2</sup> Ka Siangpahrang le ka Pathian, Bomnak dil ih ka au-nak hi I ngaisak hram aw. Maw Bawipa, na hnenah thla ka cam,",
			"3": "<sup>3</sup> Zingtin ka thlacamnak cu na thei, Ni a suah tikah ka thuhla cu na hnenah ka thlenter; Cule na thulehnak hngak in ka um.",
			"4": "<sup>4</sup> Sual tuahnak ah lungawitu Pathian na si lo; ṭhat lonak cu na hnenah na umter lo.",
			"5": "<sup>5</sup> Mi tluangkhawng pawl cu na hmu thei lo; Mi ṭha lo hmuahhmuah na hua a si.",
			"6": "<sup>6</sup> Thuphan pertu hmuahhmuah na siatsuah ih, Thisen suah hiartu le mibum hmang pawl cu na fih hai.",
			"7": "<sup>7</sup> Sikhalsehla a hmunmi na duhdawtnak a natsat ruangah, Kei cu na inn sungah ka lut ding; Na Biakinn thianghlim sungah ka lo bia ding ih, ṭihzahnak thawn na hmai ah ka kun ding.",
			"8": "<sup>8</sup> Maw Bawipa, ka ral an tam ngaingai, Na duhmi tuah dingah i hruai aw. Ka thlun theinak dingah na lamzin tluangter aw.",
			"9": "<sup>9</sup> Ka ral pawl ih ṭongkam cu rintlak a um hrimhrim lo; Mi siatsuah lawng an duh. An kaa cu thlaanka ong-aw vek a si, An lei cu a naalzet ih mibum a thiam ngaingai.",
			"10": "<sup>10</sup> Maw Bawipa, annih pawl cu hnong awla hrem hai aw. An khawkhannak ṭha lo cu an tluknak ah canter aw. An sualnak a tam ruangah le Nangmah an lo dodal ruangah Na umnak ihsin hlon suak hai aw.",
			"11": "<sup>11</sup> Na hnenih himnak a tongtu cu an lung a awi ding, Lungawi in hla an sak ringring ding. A lo duhdawtu cu na hum hai a si. Nangmah ih ruangah annih cu mi lungawi taktak an si.",
			"12": "<sup>12</sup> Maw Bawipa, mi ding pawl cu na thlawsuah hai ih, Na zaangfahnak thawn phaw bangin na hum a si."
		},
		"6": {
			"1": "<sup>1</sup> Maw Bawipa, thinheng in i kawk hram hlah aw, Na thin ai-thok in i hrem hram hlah aw.",
			"2": "<sup>2</sup> I zaangfah hram aw, Ziangahtile ka baang ih ka vuai thluh; Ka tha tlungter saal hram aw, Ziangahtile ka baang tuk ih ka soprop thluh.",
			"3": "<sup>3</sup> Ka nunnak tiangin vansaang a lam, Maw Bawipa, ziangtik tiangso hiti ih ka um ding?",
			"4": "<sup>4</sup> Maw Bawipa, ra awla i run aw, I zaangfahnak thawng in thihnak ihsin i runsuak hram aw.",
			"5": "<sup>5</sup> Thih hnuah cun zoso a lo thei thei ding, Sheol ah zoso a lo thangṭhat ding?",
			"6": "<sup>6</sup> Ka hui ka aihramnak in ka vuai thluh zo; Zantin ka ṭah ruangah ka ihkhun a ciar ih, Ka lukham cu ka mitthli in a ciap ringring.",
			"7": "<sup>7</sup> Ka ṭahnak ah ka mit an thling ṭheh ih; Zianghman ka hmu thei lo. Ka ral pawl ruangah hiti in ka cang.",
			"8": "<sup>8</sup> Nannih thilsual tuahtu pawl, tlan ṭheh uh; Bawipa in ka ṭahnak a thei a si.",
			"9": "<sup>9</sup> Bomnak dil ih ka au-nak cu a ngai ih Ka thlacamnak a thei.",
			"10": "<sup>10</sup> Ka ral pawl cu an sun ruangah ningzak in an um ding, Mangbang le vansaang in an tlan thluh ding a si."
		},
		"7": {
			"1": "<sup>1</sup> Maw Bawipa, ka Pathian, nangmah cu ka beunak na si. I duumtu pawl hnenih sin i run awla i hum aw.",
			"2": "<sup>2</sup> Cuti lo cun zohman ih in run thei nawn lonak hmun ah, Kiosa bangin in thiarhlo ding ih Cutawkah in botthleek thluh ding a si.",
			"3": "<sup>3</sup> Maw Bawipa ka Pathian, Mi pakhatkhat parah thil ka ti sual ih,",
			"4": "<sup>4</sup> Ka lamṭang pawl ka phiarsawm ih, A um meenmi ka ral ka tuahmawh a si ahcun,",
			"5": "<sup>5</sup> Ka ral in i dawi in i kai seh; I saat aw sehla i that seh, Ka ruak cu mualpho in leidip lakah taan seh.",
			"6": "<sup>6</sup> Maw Bawipa, na thinheng in tho aw; Ka ral pawl ih thin ai-thawhnak do dingah ding aw. ṭhang awla i bawm aw, Ziangahtile dingthluk lairelnak thawn thu ṭhen cu na duhmi a si.",
			"7": "<sup>7</sup> Na kiangkap ah mi hmuahhmuah kokhawm awla, Tlunlam ihsin run uk hai aw.",
			"8": "<sup>8</sup> Maw Bawipa, Nang cu mi hmuahhmuah ih thuṭhentu na si; Curuangah ka felnak le ka ṭhatnak bangin ka thu ṭhen aw.",
			"9": "<sup>9</sup> Nang cu a dingmi Pathian na si, Kan ruahnak le kan duhnak tla thu na ṭhen. Mi ṭha lo pawl ih ṭhat lonak cemter awla, Mi ṭha pawl laksawng pe aw.",
			"10": "<sup>10</sup> Pathian cu ka ralphaw a si ih i humtu a si. Amah ih duhnak a thlun tu pawl a humtu a si.",
			"11": "<sup>11</sup> Pathian cu a dingmi thuṭhentu a si; Mi ṭha lo pawl cu a hnong ringring a si.",
			"12": "<sup>12</sup> Milai pawl an siir awk lo a si ahcun, Pathian in a ralnam a taat ding; A li a nawp ih sai dingah a tiar zo.",
			"13": "<sup>13</sup> A mi thahnak hriamnam pawl a lak ih, A vaam hluahhlomi a conkiang pawl a bih.",
			"14": "<sup>14</sup> Zohhnik uh, mi ṭha lo pawl ih thupol mi cu ṭhat lonak lawng a si, Siatsuahnak lawng an ngaihtuah ih Mi bum hlir in khua an sa.",
			"15": "<sup>15</sup> Leilung ah khur thuk zet an lai, Cule an laihmi khur sungah anmah riangri an tla.",
			"16": "<sup>16</sup> Ṭhat lonak an tuahmi cu an hnenah a thlengkir ih, Mi thisen an suahmi cu an lu parah a thleng sal.",
			"17": "<sup>17</sup> Bawipa cu a dingmi a si ruangah lungawi thu ka sim ding. Cungnungbik Bawipa ih hnenah Thangṭhatnak hla ka sak ding."
		},
		"8": {
			"1": "<sup>1</sup> Maw Bawipa, kan Bawipa, Leilung pumpi ih na hmin a than zia hi! Nangmah an lo thangṭhatnak van a thleng a si;",
			"2": "<sup>2</sup> Nauhak le naute pawl tla in hla in an sak. Na ral pawl le a lo dodaltu pawl kham dingah, Ralhruang cu nangmah in na tiang hnget zo.",
			"3": "<sup>3</sup> Na kut ih tuahmi van ka zoh ih, An umnak ciarih na retmi thlapi le arsi ka hmuh tikah,",
			"4": "<sup>4</sup> Milai hi ziangso a si ih na seherh ringring? Mihring taak ko hi ziangso a si ih a zawn na ruah?",
			"5": "<sup>5</sup> Asi, minung cu nangmah hnakih niam deuh fangin na tuah ih, Sunlawinak le upatnak cu lukhuh bangin na khumter.",
			"6": "<sup>6</sup> Na seemsuahmi hmuahhmuah tlunah uktu na siter ih, Ziang tinkim a ke tangah na ret.",
			"7": "<sup>7</sup> Tuu le caw, hramlak ih ramsa pawl,",
			"8": "<sup>8</sup> Vate le tisung um nga le ti sungih a nungmi hmuahhmuah tlunah na ret zo a si.",
			"9": "<sup>9</sup> Maw Bawipa, kan Bawipa, Leilung pumpi ih na hmin a than zia hi! A va mak so!"
		},
		"9": {
			"1": "<sup>1</sup> Maw Bawipa, ka thinlung zatein nangmah cu ka lo cawimawi ding, Mangbangza na tuahmi ka sim ding.",
			"2": "<sup>2</sup> Nangmah ih ruangah lungawi zetin hla ka sak ding, Maw Cungnungbik, na hnenah thang ṭhatnak hla ka sak ding.",
			"3": "<sup>3</sup> Nangmah na lang tikah ka ral pawl cu an kir sal, An ril ih an thi.",
			"4": "<sup>4</sup> A dingmi thuṭhentu na si ih na tokham parah na to; Keimah ṭan in thu na ṭhen a si.",
			"5": "<sup>5</sup> Pathian thei lo miphun pawl na hnong ih, Mi ṭha lo pawl cu na siatsuah hai a si. Annih cu kumkhua in an hloralta ding.",
			"6": "<sup>6</sup> In dotu kan ral pawl an cem thlata ih theih an si nawn lo, An khawpi pawl cu na ṭhio ṭheh ih, Theih sal ding an si nawn lo.",
			"7": "<sup>7</sup> Sikhalsehla Bawipa cu kumkhua in siangpahrang a si. Thuṭhen dingah a siangpahrang tokham parah a to.",
			"8": "<sup>8</sup> Leilung pumpi cu dingnak thawn a uk ih, ṭan bulmi nei loin mi hmuahhmuah ih thu a ṭhen.",
			"9": "<sup>9</sup> Neh-nen hremnak a tuartu hrangah Bawipa cu relhnak ralhruang a si. Harsatnak caanah himnak ralhruang a si.",
			"10": "<sup>10</sup> Maw Bawipa, na hmin a lo theitu cun an lo rinsan ding, Ziangahtile na hnenih a rami cu Na dungtun dah lo.",
			"11": "<sup>11</sup> Zion ihsin uktu Bawipa ih hnenah thangṭhatnak hla sak uh. A thil tuahmi cu mi hmuahhmuah hnenah sim uh.",
			"12": "<sup>12</sup> Mi zonzai pawl ih tuarnak cu Pathian in a thei, An ai-hramnak cu a hngilh dah lo; Curuangah thisen a luantertu pawl parah phu a lak.",
			"13": "<sup>13</sup> Bawipa, i zaangfah hram aw. I huatu pawl ih in tisiatnak hi hmu hram aw. Maw Bawipa, thihnak ihsin i runsuak hram awla.",
			"14": "<sup>14</sup> Jerusalem khawsungmi pawl hmaiah ding tahratin, Nangmah ka lo cawimawinak thuhla pawl hi ka sim ding. I runsuak ruangah lungawi thu ka sim ding.",
			"15": "<sup>15</sup> Pathian thei lo miphun pawl cu anmah ih laihmi khurah an tla; Thang an kam ih anmah an awk aw.",
			"16": "<sup>16</sup> Bawipa cu a dingmi a thuṭhennak in a lang awter; Asinain mi ṭha lo pawl cu anmah ih tuahmi lala ah an awk-aw a si.",
			"17": "<sup>17</sup> Mi ṭha lo pawl le Pathian a dungtuntu miphun pawl ih lamzin netnak cu thihnak Sheol a si.",
			"18": "<sup>18</sup> Asinain mi farah pawl thlauthlak ringring an si lo ding ih, Mi rethei pawl ih beiseinak cu kumkhua in namthlak a si lo ding.",
			"19": "<sup>19</sup> Maw Bawipa tho thlang aw; Minung in nangmah dodal in tluangkhawng nawn hlah hai seh. Miphun hmuahhmuah cu na hmai ah kokhawm awla, an thu cu ṭhen aw.",
			"20": "<sup>20</sup> Maw Bawipa, an thin phangter aw; Mihring meen an si kha theiter hai aw."
		},
		"10": {
			"1": "<sup>1</sup> Maw Bawipa, ziangah so hlapi ih na um ringring? Ziangah so kan harsat caan ah in relhsan ṭheu?",
			"2": "<sup>2</sup> Mi ṭha lo pawl an puarthau ih Mi farah pawl an neh-nen, an hrem. Anmah ih kam ciami thang ah awk-aw hram hai seh.",
			"3": "<sup>3</sup> Mi ṭha lo in a ruahnak ṭha lo kha a uanpi zet ih, Mi duhham in Bawipa cu a cam ih a hnong.",
			"4": "<sup>4</sup> Mi ṭha lo in Bawipa cu zianghman ah a siar lo, “Pathian cun i hmu zik lo,” tiah puarthau in a ti. A ruahnak hmuahhmuah ah, “Pathian a um lo,” tihi a si.",
			"5": "<sup>5</sup> Mi ṭha lo cu a thil tuahmi hmuahhmuah ah a hlawhtling; Pathian ih thuṭhennak cu a theih banmi a si lo. A ral pawl tla a hnihsan meen.",
			"6": "<sup>6</sup> A thinlung te cun, “Ka tlasam dah lo ding; Ziangtik hmanah vansaannak ka tong lo ding,” a ti.",
			"7": "<sup>7</sup> A kaa cu camnak, thuphan pernak le midang hronak lawngin a khat; Midang huat zawng le ṭongsia ṭong dingah a lei cu a zamrang zet.",
			"8": "<sup>8</sup> Khawkip ah a relhthup aw; Cutawk mi a bawhnak ihsin misual lo tla a that. Bawmtu nei lo mi vanduai pawl kha a thupte in a thlingthla ziar a si.",
			"9": "<sup>9</sup> Kiosa bangin a thuh awknak hmun ihsin mi a bawh; A thah dingmi pawl a bawh a si. A thang in a awk ih a thiarhlo.",
			"10": "<sup>10</sup> Zianghman tithei lo pawl thah an tuar; Thacak pawl in an bawh, an peel, an hrual neknek hai a si.",
			"11": "<sup>11</sup> Mi ṭha lo cun, “Pathian in minung cu zianghman ah a siar lo. A mit a siing zo ih i hmu dah lo ding,” a ti.",
			"12": "<sup>12</sup> Maw Bawipa, tho awla mi ṭha lo pawl hi nor hai aw; Maw Pathian, harsatnak a tuartu pawl tla hngilh hlah aw.",
			"13": "<sup>13</sup> Ziangtin so mi ṭha lo in Pathian a hmuhsuam ih, “Pathian cun i hrem lo ding,” a ti thei?",
			"14": "<sup>14</sup> Sikhalsehla nang cun na hmu a si; An tuarnak le an riahsiatnak cu na hmu ih, Anmah bawm dingah na khul a fung dah lo. Zianghman tithei lotu in na hnen ah a nunnak a pek; Ngakṭah pawl bawmtu cu nangmah na si ṭheu.",
			"15": "<sup>15</sup> Misual le mi ṭha lo pawl ih cahnak thazaang khiak thluh aw; An sualnak ruangah hrem hai awla, ṭhat lonak a reh tiangin hawl suak hai aw.",
			"16": "<sup>16</sup> Bawipa cu kumkhua in siangpahrang a si. Curuangah Pathian thei lo pawl cu A ram sungih sin an hloral ding.",
			"17": "<sup>17</sup> Maw Bawipa, thinlung nemmi ih saduhthah cu na thei; Cule an thinlung na cakter ih an thlacamnak na thei.",
			"18": "<sup>18</sup> Milai in ṭihphannak an suahter nawn lonak dingah, Ngakṭah farah pawl le neh-nenmi pawl ih aunak cu theihsak awla, anmah ṭan in thu ṭhen hram aw."
		},
		"11": {
			"1": "<sup>1</sup> Bawipa cu ka beunak a si. Ziangtin so nannih in, “Vate bangin tlangpar ah zam aw,",
			"2": "<sup>2</sup> Ziangahtile mi ṭha lo pawl in an li an nawp ih, Khawthim sung ihsin mi ṭha pawl sai dingah an conkiang an bih.",
			"3": "<sup>3</sup> Leilungpi hramṭohnak a siat thluh tikah, Mi ṭha in ziangso tuah theimi a neih ding?” tiah in ti thei?",
			"4": "<sup>4</sup> Bawipa cu a biakinn thiang sungah a um ih, A siangpahrang tokham cu vancung ah a um. Mi hmuahhmuah amah in a hmu ih An tuahmi hmuahhmuah khal a thei ṭheh.",
			"5": "<sup>5</sup> Mi ṭha le mi ṭha lo an pahnih a hniksak hai ih, Daan nei lo minekrawk hmang pawl cu a thinlung zatein a hua.",
			"6": "<sup>6</sup> Mi ṭha lo parah meiling vaam a tlakter ding ih, Kaat mei-alh le meihliopi in a hrem hai ding.",
			"7": "<sup>7</sup> Bawipa cu miding a si ih a dingmi hnaṭuan a duh; Amah ih duhnak a thluntu pawl cu a hmai an hmu ding."
		},
		"12": {
			"1": "<sup>1</sup> Maw Bawipa, i bawm hram aw. Mi ṭha zohman an um nawn lo. Mifel pawl hmuh an theih nawn lo.",
			"2": "<sup>2</sup> Mi hmuahhmuah in thuphan an sim-aw ton ih, Porh awknak thawn an bum-aw ton rero a si.",
			"3": "<sup>3</sup> Maw Bawipa, a porh-aw reromi lei pawl cu hlep awla, Tluang a khawng reromi kaa pawl cu phit aw.",
			"4": "<sup>4</sup> Annih in, “Kan ṭongkam in mi kan neh ding, Ka kaa hi kanmah ih ta a sisi; Zoso kan tlunah lal a ṭuan thei ding?” an ti.",
			"5": "<sup>5</sup> Cun Bawipa in, “Mi farah zonzai pawl an namthlak ih, An hremmi pawl harnak tuar in an hui an aihram ruangah, Atu cu ka ra ding. An hiarhal zetmi humhimnak cu ka pe ding,” a ti.",
			"6": "<sup>6</sup> Bawipa ih thukamnak cu rintlak a si. A thiangmi a si ih somei ih voi sarih tiang sermi ngun eerlet bangtuk a si.",
			"7": "<sup>7</sup> Mi ṭha lo pawl khuazakip ah an vakdarh ih, Zozo khal in ṭhat lonaktu sawn hi an uar a si. Maw Bawipa, nangmah in in kilveng awla, Cubangtuk minung hnen ihsin in hum hram aw."
		},
		"13": {
			"1": "<sup>1</sup> Maw Bawipa, ziangtik tiangso i hngilh ding? Kumkhua in maw i hngilh ta ding? Ziangtik tiangso na mithmai na thuh hrih ding?",
			"2": "<sup>2</sup> Ziangtik tiangso hiti in ka tuar hrih ding? Ziangtik tiangso a sun a zan in ka thinlung a nat ding? Ziangtik tiangso ka ral pawl hi ka parah thu an neih ding?",
			"3": "<sup>3</sup> Maw Bawipa ka Pathian, i zoh awla i sawn hram aw; Ka thih lonak dingah ka tha tlungter sal hram aw.",
			"4": "<sup>4</sup> Ka ral pawl in, “Amah cu kan neh zo a si,” tiah an ti pang ding; Ka sun ruangah an lungawi hlah hai seh.",
			"5": "<sup>5</sup> Asinain kei cun a thleng-aw dah lomi na duhdawtnak ka ring, I luatter ruangah ka lung a awi zet ding.",
			"6": "<sup>6</sup> Ka parih a ṭhat ruangah Bawipa cu hla in ka thangṭhat ding."
		},
		"14": {
			"1": "<sup>1</sup> Mi aa cun a thinlung in, “Pathian a um lo,” a ti. Milai cu an siat ṭheh a si; Ningsinza thil tampi an tuah. Thil ṭha a tuahtu pakhat hman an um lo.",
			"2": "<sup>2</sup> Minung lakah fimnak a neitu le Pathian a hawl ih a biatu an um maw? ti theih duh ah, Bawipa in minung pawl cu, Vancung ihsin a run zoh.",
			"3": "<sup>3</sup> Asinain an zatein an pial ṭheh; An thinlung sung tiangin a thu ṭheh a si. Zohman thilṭha tuahtu an um lo, Pakhatte hman an um lo.",
			"4": "<sup>4</sup> Bawipa in, “Hi mi ṭha lo pawl hi theihthiamnak zianghman a nei lomi maw an si? saang an ei vekin ka minung pawl an ei baar ṭheh a si. Ka hnenah thla an cam fawn lo,” a ti.",
			"5": "<sup>5</sup> Asinain annih cu ṭih phang in an um ding; Ziangahtile a dingfelmi hnen lawngah Pathian cu a um.",
			"6": "<sup>6</sup> Mi lungnem ih khawkhannak cu nan siatsuah, Sikhalsehla annih ih beunak cu Bawipa a si.",
			"7": "<sup>7</sup> Israel mi runnak cu Zion ihsin ra suak sehla ka va duh so! Bawipa in a minung pawl mal a sawm sal tikah, Jakob ih tesinfa pawl cu an lung a awi ding ih Israel mi pawl cu an ai a puang ding."
		},
		"15": {
			"1": "<sup>1</sup> Maw Bawipa, na biakinn ah zoso a lut ding? Na tlang thianghlim Zion ah zoso a kai ding?",
			"2": "<sup>2</sup> Ziang tinkim ah soisel um loih a nungtu le a dingfel ringringtu, Thungai le thudik a ruat a reltu;",
			"3": "<sup>3</sup> Midang a relsia lotu, A rualpi pawl hnenah thil ṭha lo a tuah lo ih, A innhnen pawl tla a relsia lotu;",
			"4": "<sup>4</sup> Misual pawl zianghman ah a siar lo ih, Bawipa, a ṭihzahtu pawl upatnak a petu, Ziangtluk a hrangah a nat khalle A thutiam cia vekih a thlun suak ringringtu;",
			"5": "<sup>5</sup> Tangka ṭhang thawn midang a coih lotu le Mawh nei lo mawhphurter dingah nawhthuh a la lotu pawl an si ding. Hi bangtuk a tuahtu pawl cu an tlu dah lo ding."
		},
		"16": {
			"1": "<sup>1</sup> Maw Pathian, kei i hum hram aw; Ziangahtile nang cu ka beunak na si ih ka lo rinsan.",
			"2": "<sup>2</sup> Bawipa ih hnenah, “Nangmah cu ka Bawipa na si ih, Nangmah locun ṭhatnak zianghman ka nei lo,” ka ti.",
			"3": "<sup>3</sup> Bawipa ih mi thiang pawl cu ziangtluk in so an mawi! Anmah thawn um cu ka lungawinak bik a si.",
			"4": "<sup>4</sup> Khawzing dangdang hnenih a tlan rerotu pawl cu Anmahte vansaannak an pe aw a si. An raithawinak ah ka tel lo ding; An khawzing pawl ih hmin tla ka hmur in ka sal lo ding.",
			"5": "<sup>5</sup> Maw Bawipa, nangmah cu ka ro le ka covo na si; Ka hai mi hmuahhmuah nangmah in i pek. Ka nunnak cu na kut sungah a um.",
			"6": "<sup>6</sup> Ramri i tuahsakmi cu ziangtluk in so an mawi! Ka hrangah ro sunglawi an si.",
			"7": "<sup>7</sup> Rem i ruahsaktu Bawipa cu ka thangṭhat; Zan khalah ka thinlung in ralrinnak i pek.",
			"8": "<sup>8</sup> Ka hnenih Bawipa a um cu ka thei ringring; Ka vorhlam ih a um ruangah, Zianghman in i hnin thei lo ding.",
			"9": "<sup>9</sup> Curuangah lungawinak le thinnomnak in ka khat; Ka hna a ngam ringring a si.",
			"10": "<sup>10</sup> Ziangahtile mithi khua ahcun i fehter siang lo ding ih, Nangmah a lo rinsantu cu khur sungah cun na tanta lo ding.",
			"11": "<sup>11</sup> Nangmah in nunnak lamzin cu i hmuh ding; Na umnak ah lungawinak a kim ih, Na ban thacak ah nomnak kumkhua in a um."
		},
		"17": {
			"1": "<sup>1</sup> Maw Bawipa, dingfelnak hrangih Ka thlacamnak hi ngai hram aw. Bomnak dil ih ka aunak cu ruat hram aw. Ka thlacamnak cu thei hram aw; Bum hmang lo ka hmurka ih thla ka camnak hi!",
			"2": "<sup>2</sup> Thudik na theih ruangah Keimah ṭan in thu na ṭhen ko ding.",
			"3": "<sup>3</sup> Nangmah in ka thinlung na thei; Zan ah i rung veh ih, I hlathlai thluh hmanah, ka sungah ṭhat lonak zianghman na hmu lo. Ka hmurka in ṭongsia ka ṭong lo.",
			"4": "<sup>4</sup> Midang ih tuah vek cun ka tuah lo, Na thukham ka thlun ih Mi nunsia pawl ih lamzin ka thlun lo.",
			"5": "<sup>5</sup> Na lamzin ah ka feh ringring ih Ziangtik hmanah ka bah dah lo.",
			"6": "<sup>6</sup> Maw Pathian, thla ka cam tikah Nang cun i run let ringring. Atu khalah na hna i tun awla Ka thu hi i theihsak aw.",
			"7": "<sup>7</sup> Maw in Runtu, na duhdawtnak mangbangza cu run langter hram aw. Na kiangih a um hmuahhmuah cu ral pawl ih kut in an him a si.",
			"8": "<sup>8</sup> Na mitmu na kilven vekin i kilveng hram aw; Na thladem thuaiah i thup hram aw;",
			"9": "<sup>9</sup> Mi ṭha lo pawl in in do ih, Mithah hiar ka ral pawl in in kulh ṭheh a si.",
			"10": "<sup>10</sup> Zaangfahnak zianghman nei loin, Puarthau zetin an ṭong.",
			"11": "<sup>11</sup> Ka fehnak kip in zawt ih in kulh ṭheh, Dirthlu dingah caan ṭha lawng an bawh.",
			"12": "<sup>12</sup> Kiosa vek an si ih bauhthlek thluh lawng in tum. Kiosa no vekin an kua ihsin in bawh a si.",
			"13": "<sup>13</sup> Maw Bawipa, tho awla ka ral pawl cu do in neh hai aw. Ka nunnak hi mi ṭha lo pawl kut ihsin na ralnam thawn i hum aw.",
			"14": "<sup>14</sup> Maw Bawipa, na ban thacak in i hum hram aw, Leitlun covo lawng a neimi pawl kut sung ihsin. An hrangih na khawl ciami hremnak in hrem hai aw, An faale hrangah hremnak um sehla, An tesinfa pawl hrang tla ah taang hrih seh.",
			"15": "<sup>15</sup> Asinain kei cun dingnak thawn na hmai ka hmu ding; Ka ṭhangharh tikah na mithmai ka hmu ding ih, Ka lungawinak a kim ding."
		},
		"18": {
			"1": "<sup>1</sup> Maw Bawipa, ziangtluk in so ka lo duh! Nang cu ka cahnak na si.",
			"2": "<sup>2</sup> Bawipa cu ka lungpi, ka ralhruang le i runtu a si. Ka Pathian cu ka beunak lungpi, ka ralphaw le ka rundam cahnak a si; Amah sungah cun ka him.",
			"3": "<sup>3</sup> Thangṭhat tlak Bawipa cu ka ko ih, Ka ral pawl kut sung ihsin i luatter.",
			"4": "<sup>4</sup> Thihnak hrihrual in i ngerh ih Siatnak tilian in i khuh.",
			"5": "<sup>5</sup> Sheol hridai in i awk ih Thlaan in thang i kam.",
			"6": "<sup>6</sup> Harsat ka ton laiah Bawipa cu ka ko; I bawm dingah ka Pathian cu ka ko a si. A biakinn ihsin ka aw a thei; Ka aunak aw a hna sungah a lut.",
			"7": "<sup>7</sup> Pathian a thin a heng ruangah Leilung cu a hnin ih a thir, Tlang pawl ih hram ṭoh-nak tla cu An khur ih an ṭhia thlohthlo.",
			"8": "<sup>8</sup> A hnarkua in meikhu a suak ih, A kaa ihsin meihlio le meivam a suak zukzo.",
			"9": "<sup>9</sup> Van a caihkuur ih a rung ṭum, Khawdur sahzet a ke hnuai ah a um.",
			"10": "<sup>10</sup> Cherub parah to in a rung zam; Thli ih thla parah to in zamrang tein a ra.",
			"11": "<sup>11</sup> Khawthim in a tuam aw; Tidai in a khatmi mero sahzet a kimvel ah a um.",
			"12": "<sup>12</sup> A hmaiih nimthlakau tle sungin Rial le meivam an rung tla ih Khawdur sahzet cu a run pah suak.",
			"13": "<sup>13</sup> Cule Bawipa cu van ihsin khawri bangin a ri durdo; Cungnungbik in a aw a suah.",
			"14": "<sup>14</sup> A conkiang a sai ih a ral pawl a ṭhio ṭheh; A nimthla a kauter ih a tlanter ṭheh hai a si.",
			"15": "<sup>15</sup> Maw Bawipa, na thinheng in na ral pawl na kawk ih na huuk ciamco tikah cun, Tipi thuanthum ih tawne a lang ih Leilung ih hramṭohnak tla an lang ṭheh a si.",
			"16": "<sup>16</sup> Bawipa in tlun ih van ihsin i run dawh ih i run kai; Tithukpi sung ihsin i dirh suak.",
			"17": "<sup>17</sup> A cakzetmi ka ral pawl ih kut sungin i suah; I huatu le ka hrangih a cak tukmi kut sungin.",
			"18": "<sup>18</sup> Ka vanduai ni ah annih in in do; Asinain Bawipa in i hum.",
			"19": "<sup>19</sup> Ṭihphannak ihsin himnak hmun kaupi ah i suah; Ka parih a lung a awi ruangah i run.",
			"20": "<sup>20</sup> A dikmi ka tuah ruangah Bawipa in laksawng i pek; Ka kut a thianhlim vekin i lehrul a si.",
			"21": "<sup>21</sup> Bawipa ih lamzin cu ka zawh; Ka Pathian hnen ihsin hlothlau zetin ka tlansuak dah lo.",
			"22": "<sup>22</sup> A daan hmuahhmuah ka hmai ah an um ringring ih, A thupekmi pakhatte hman ka hnong dah lo.",
			"23": "<sup>23</sup> A hmaiah mawh nei lo ka si ih Sual phuhrunawknak ihsin hlimphirte in ka um zo.",
			"24": "<sup>24</sup> Dingfelte ih ka um ruangah laksawng i pek; A mithmuh ih ka kut a thianhlim vekin i lehrul a si.",
			"25": "<sup>25</sup> Maw Bawipa, rintlakmi hnenah rintlak in na lang ih, Mawh neilo mi hnenah mawh nei lo in na lang.",
			"26": "<sup>26</sup> Mi thianghlim hnenah thianghlim in na lang, Sikhalsehla mi khermei hrangah cun na khermei ve a si.",
			"27": "<sup>27</sup> Mi tangdor pawl cu na run suak ṭheu, Asinain mi hngal pawl cu na nam thlak a si.",
			"28": "<sup>28</sup> Maw Bawipa, nangmah in ka mei-inn na vang ih, Ka Pathian, nangmah in ka thimnak tla na tleuter.",
			"29": "<sup>29</sup> Ka ral pawl do theinak ah le An ṭannak hruang pawl lan thei nakah thazaang ṭha i pek.",
			"30": "<sup>30</sup> Hi Pathian ih lamzin cu a famkim a si; Bawipa ih thutiamnak cu rintlak a si! A hnenih beunak a hawltu hrangah Amah cu ralphaw a si.",
			"31": "<sup>31</sup> Bawipa siar lo Pathian dang zoso a um? Kan Pathian hlei ah lungpi dang a um mawsi?",
			"32": "<sup>32</sup> Amah cu i caktertu Pathian a si ih, Ka lamzin khalah himnak a umter.",
			"33": "<sup>33</sup> Zukneng bangin ka ke zuan a zaangter ih, A saannak hmun ah himte in i umter.",
			"34": "<sup>34</sup> Dar ih tuahmi li hman nawp thei dingah, Amah in ral do i zirh a si.",
			"35": "<sup>35</sup> Maw Bawipa, nangmah in na rundamnak phaw i pek; Na vorhlam kut in i kaifek ih, Na nunneemnak in i tumlianter.",
			"36": "<sup>36</sup> Ka fehnak lamzin na kauter ih, Ka rilbah dah lo.",
			"37": "<sup>37</sup> Ka ral pawl ka dawi ih ka man hai a si; Ka siatsuah ṭheh hlan lo ka kir lo.",
			"38": "<sup>38</sup> Ka saat hai ih an tho thei nawn lo; Ka kehram ah an ril.",
			"39": "<sup>39</sup> Nangmah in hi raldonak ah thazaang i pek ih, Ka ral pawl cu ka hnuai ah an tlu ṭheh.",
			"40": "<sup>40</sup> Ka hnen ihsin ka ral pawl cu na tlanter ih, I huatu hmuahhmuah ka siatsuah ṭheh a si.",
			"41": "<sup>41</sup> Bomnak dil in an au, Asinain zohman in an run hai lo. Bawipa ih hnenah an au, Asinain a sawn hai lo.",
			"42": "<sup>42</sup> Ka deengcip vivo hai ih, Thli ih semmi leivut vekah an cang. Ka palcih vivo hai ih, Lamzin ih ciarbek vekah an cang.",
			"43": "<sup>43</sup> Dodal hmang miphun sung in i run ih, Miphun tampi uktu ah i tuah. Ka theih dah lomi pawl cu i riantu ah an cang.",
			"44": "<sup>44</sup> Ka thuhla an theih cun ka thu an thlun; Ramdang mi tla ka hmaiah kun in an ra.",
			"45": "<sup>45</sup> Annih tla cu an thin a phang ih An ralhruang sung ihsin ṭhia thlohthlo in an ra suak.",
			"46": "<sup>46</sup> Bawipa cu a nung a si! Ka ṭannak lungpi cu thangṭhat si ko seh. Ka rundamnak Pathian cu hlorh in um seh.",
			"47": "<sup>47</sup> Phuba i laksaktu amah a si ih, Mi hmuahhmuah ka ke thuaiah a ret.",
			"48": "<sup>48</sup> I raltu pawl ih kut ihsin i runsuak. Maw Bawipa, ka ral pawl ih tlunah i khaisaang; Mi suaksual pawl lakin i runsuak.",
			"49": "<sup>49</sup> Curuangah maw Bawipa, miphun tampi lakah ka lo lawm ding; Na hmin thangṭhatnak hla in ka sak ding.",
			"50": "<sup>50</sup> Pathian in a siangpahrang hnenah nehnak tumpi a pek; Hriak a culh zomi David le a tesinfa hnenah kumkhua in A hmunmi a duhdawtnak cu A langter ringring a si."
		},
		"19": {
			"1": "<sup>1</sup> Van pawl khin Pathian sunlawinak an sim ih, Tlolak kaupi cun a kutsuak an langter.",
			"2": "<sup>2</sup> Sun in sun hnenah thu a sim ih, Zan in zan hnenah theihnak a thlenter.",
			"3": "<sup>3</sup> Ṭong an hmang lo, aw khal an suah lo; Thawmvang zianghman theih a si lo.",
			"4": "<sup>4</sup> Asinain an aw cu leilung khua zakip ah a thang; An thuthanmi cu vanhram deng a thleng. Van ahl khin Pathian in ni hrangah puanthlam a zar sak;",
			"5": "<sup>5</sup> Ni cu a inn ihsin mo neitu tlangval pa bangin a rung suak, Tlan zuamnak ih a teltu tlangval ṭha bangin.",
			"6": "<sup>6</sup> Khatlam vanhram dengin a thok ih, Khatlam deng tiang a heel ih a tlan. A satnak ihsin zohman a relh theitu an um lo.",
			"7": "<sup>7</sup> Bawipa ih daan cu a famkim, Nunnak thartertu a si. Bawipa ih thupek mi pawl cu rintlak an si, A fim lomi fimnak petu a si.",
			"8": "<sup>8</sup> Bawipa ih daan pawl cu a dikzet, A thluntu hrangah lungawinak a si. A thukham pawl cu a dikzet, Thinlung mit vaangtertu a si.",
			"9": "<sup>9</sup> Bawipa ṭihzah cu a thiangfai, Kumkhua in a hmun ringring. Bawipa ih thu ṭhennak cu a dik, Ziangtik khalah a dik a si.",
			"10": "<sup>10</sup> Sui hnakin duh a um sawn, Sui ṭha bik hnak khal in. Khuaitizu hnakin a thlum sawn, Khuaithlar ihsin a formi khuaitizu hnak khal in.",
			"11": "<sup>11</sup> Na siahhlawh i fimtertu a si, Na daan thlun cu hlawknak tumpi a si.",
			"12": "<sup>12</sup> Mah ih palhnak a thei theitu zoso a um? Thupte mawhnak in i thiangter aw.",
			"13": "<sup>13</sup> Tumhrim sualnak khal in i hum awla, I uktu ah cang hram hlah hai seh. Cuticun mi famkim ka si ding ih Tuksumza sualnak in ka luat ding.",
			"14": "<sup>14</sup> Ka hmur in a suakmi ṭongkam le Ka thinlung ih khawruahnak tla hi, Maw Bawipa, na hmaiah cotlak si hram seh; Ka beunak lungpi le i runtu."
		},
		"20": {
			"1": "<sup>1</sup> Mangbang vansaangih na um ni ah Na aunak aw cu Bawipa in lo thei hram seh. Jakob ih Pathian in lo hum hram seh.",
			"2": "<sup>2</sup> A biakinn ihsin bomnak lo pe sehla, Zion Tlang ihsin ṭanpinak lo pe hram seh.",
			"3": "<sup>3</sup> Na thawinak pekmi hmuahhmuah lo saang sehla, Mei-ur thawinak na pekmi parah a lungawi hram seh.",
			"4": "<sup>4</sup> Na lungthlitum hmuahhmuah lo pe sehla, Na tumtahmi ah lo hlawhtlingter hram seh.",
			"5": "<sup>5</sup> Cutiih na neh ruangah lungawi in kan au ding ih, Kan Pathian hmin in kan thantaar saangah kan khai ding. Bawipa in na dilmi hmuahhmuah cu lo pe hram seh.",
			"6": "<sup>6</sup> Hriak a culhmi siangpahrang cu, Bawipa in a bawm ti ka thei. A vancung thianghlim ihsin a aunak a run thei ih, A vorhlam kut in mi nehtu a siter.",
			"7": "<sup>7</sup> Mi hrekkhat in an raldonak rangleng an ring, A hrek in an rang an ring; Asinain kannih cun Bawipa kan Pathian ih cahnak kan rinsan.",
			"8": "<sup>8</sup> Annih cu an bah ding ih an rilta ding, Asinain kannih cu kan thosal ding ih kan ding hnget ding.",
			"9": "<sup>9</sup> Maw Bawipa, siangpahrang cu nehnak pe hram aw; Kan lo kawh tikah in sawn hram aw."
		},
		"21": {
			"1": "<sup>1</sup> Maw Bawipa, siangpahrang cu na cahnak ah a lung a awi. Nehtu na siter ruangah lungawinak in a khat.",
			"2": "<sup>2</sup> A lungthlitum na pek zo; A lo dilmi hmuahhmuah na el lo.",
			"3": "<sup>3</sup> A hnenah malsawmnak a phunphun thawn na ra ih, A lu parah sui lukhuh na khumter.",
			"4": "<sup>4</sup> Nunnak a lo dil ih na pe zo, Kumkhua tlaitluan ih damnak cu!",
			"5": "<sup>5</sup> Na bawm ruangah a sunlawinak a tum, Lennak le hminthannak na pe.",
			"6": "<sup>6</sup> Na thluasuah cu a parah kumkhua in a hmun, Na umpi ruangah lungawinak in a khat.",
			"7": "<sup>7</sup> Siangpahrang in Cungnungbik Bawipa a rinsan; A thleng-aw dah lomi Bawipa ih duhdawtnak ruangah, Anih cu hnial thei loin siangpahrang a si ding.",
			"8": "<sup>8</sup> Na ral hmuahhmuah na kut cak in na kai ding; A lo huatu hmuahhmuah tla na kai ṭheh ding.",
			"9": "<sup>9</sup> Na lang tikah annih pawl cu Somei vaam bangin na ur thluh hai ding. Bawipa in a thinhengin a dolh thluh hai ding ih, Meisa in a kangral ṭheh ding.",
			"10": "<sup>10</sup> Siangpahrang in an faale pawl an ci a hmit ding ih, An tesinfa pawl tla a ṭhiam thluh hai ding.",
			"11": "<sup>11</sup> Thil ṭha lo an ngaihtuah ih an phiar khalle, An hlawhtling lo ding.",
			"12": "<sup>12</sup> A conkiang in a sai hai ding ih An pet an zuang ciamco ding.",
			"13": "<sup>13</sup> Maw Bawipa, na cahnak hi hlorh in um-aw sehla, Na thilti theinak cu hla in kan cawimawi ding."
		},
		"22": {
			"1": "<sup>1</sup> Ka Pathian, ka Pathian, Ziangah so i tlansan? Bomnak dil in ka au rero laiah, Ziangah so hlapi ih i um san?",
			"2": "<sup>2</sup> Maw ka Pathian, sun ah ka lo ko, Asinain i awi lo. Zan khal ah ka au rero naón Colhdamnak ka ngah cuang lo.",
			"3": "<sup>3</sup> Sikhalsehla nang cu siangpahrang tokham parah, Thianghlim bik in na to; Israel mi in hla ih thangṭhatmi na si.",
			"4": "<sup>4</sup> Kan pupa pawl in nangmah an lo rinsan; An lo rinsan ih na run hai a si.",
			"5": "<sup>5</sup> Nangmah an lo ko ih ṭihphannak in an luat; An lo rinsan ih an mualpho lo.",
			"6": "<sup>6</sup> Asinain kei cu milai ka si nawn lo, cangcel ka si ko; Mi hmuahhmuah ih hmuhsuammi le nautatmi ka si.",
			"7": "<sup>7</sup> I hmutu hmuahhmuah in hnihsuahsainak ah in hmang; An lei in khaak ih an mit in phen.",
			"8": "<sup>8</sup> “Bawipa  na rinsan a sisi; Ziangah so a lo run lo? Bawipa in a lo duh asile, Ziangah so a lo bom lo?” in ti.",
			"9": "<sup>9</sup> Ka nu ih pum sung ihsin damte in i suah tertu cu nangmah na si; Ka nu ih hnawi ka fawh lai khalah Himteih i kilkhawitu cu nangmah na si.",
			"10": "<sup>10</sup> Ka suah vete in nangmah ka lo rinsan; Ka suah ihsin nangmah cu ka Pathian na si.",
			"11": "<sup>11</sup> Ka hnen ihsin feh hram hlah aw; Harsatnak ka kiang a thleng, Zohman bawmtu ka nei lo.",
			"12": "<sup>12</sup> Ral tampi in cawcang bangin in kulh; Ka kiangkap ah an um ṭheh. Bashan ramih cawcang hee vek an si.",
			"13": "<sup>13</sup> Kiosa vekin an kaa an ang; An huuk ih bauhthlek thluh in tum.",
			"14": "<sup>14</sup> Ka tha a cem, Leiro parih tidai thletmi vekin, Ka tha a poih ṭheh a si. Ka ruh pawl an pelh thluh zo; Ka thinlung cu meisa kiangih khuailul vekin, Ka sungah a zup thluh a si.",
			"15": "<sup>15</sup> Ka dang cu peibung vekin a caar ih, Ka lei cu ka saangkhar ah a erh aw a si. Nang in a thi zo ah i ruat ih leivut lakah i taanta.",
			"16": "<sup>16</sup> Uico pawl cu ka kiangah an um. Mi ṭha lo pawl in in kulh ṭheh; Ka kut le ka ke pawl an suntlang ṭheh a si.",
			"17": "<sup>17</sup> Ka ruh pawl an lang thluh, Ka ral pawl cun in zoh ih in diriam ngaingai.",
			"18": "<sup>18</sup> Ka hnipuan pawl an ṭhen aw ih, Ka korfual ngah dingah camcawh fung an zuuk.",
			"19": "<sup>19</sup> Maw Bawipa, ka hnen ihsin tlan hram hlah aw! I Runtu, zamrang in ra awla i ra bawm aw!",
			"20": "<sup>20</sup> Ralnam ihsin i run awla; Ka nunnak cu hi uico pawl sungin in hum hram aw!",
			"21": "<sup>21</sup> Hi kiosa pawl kaa sungin i suah aw; A hee zetmi cawcang pawl ki ihsin i runsuak zo.",
			"22": "<sup>22</sup> Na tuahmi hmuahhmuah hi ka miphun hnenah ka sim ding; An tonkhawmnak ah ka lo thangṭhat ding:",
			"23": "<sup>23</sup> “Amah cu thangṭhat uh, nannih Bawipa ih siahhlawh pawl; Amah cu upat uh, nannih Jakob ih tefa sin pawl; Amah cu bia uh, nannih Israel mi pawl;",
			"24": "<sup>24</sup> Mi farah a thlauthla lo ih Mi zonzai pawl tuarnak tla a umsan meen lo. Annih pawl a dungtun lo. Asinain bomnak dil ih an au tikah A awi hai a si,” tiah ka ti ding.",
			"25": "<sup>25</sup> Na thil tuahmi ruangah hin An pumkhawmnak thupi ah ka lo thangṭhat ding. Thawinak pe dingih ka rak lo kam cia zo bangin, A lo ṭihzahtu pawl hmai ah ka pe ding.",
			"26": "<sup>26</sup> Mi farah pawl in an duhzat in an ei ding; Bawipa hnenih a rami pawl in amah an thangṭhat ding. Lungawi aipuang in um ringring hram hai seh.",
			"27": "<sup>27</sup> Miphun hmuahhmuah in Bawipa cu an thei sal ding ih, Vanrang deng khal in a hnenah an kir ding. Citin le hnamtin in amah an bia ding.",
			"28": "<sup>28</sup> Bawipa cu siangpahrang a si; Miphun hmuahhmuah a uk hai a si.",
			"29": "<sup>29</sup> Mi hngal le mi neinung pawl a hmai ah an bok ding; A thi theimi milai hmuahhmuah a hmai ah an kun ding; Mahte a nung awter thei lotu pawl cu.",
			"30": "<sup>30</sup> An tesinfa pawl in Bawipa ih hna an ṭuan ding; A ra dingmi san khalah Bawipa ih thu cu an sim ding.",
			"31": "<sup>31</sup> A suak lai dingmi pawl hnen khal ah, “Bawipa  in a minung pawl a run a si,” tiah an sim ding."
		},
		"23": {
			"1": "<sup>1</sup> Bawipa cu i khaaltu a si; Sammi zianghman ka nei lo.",
			"2": "<sup>2</sup> Tlimno lakah i bawhter ih, A thiangmi tiva kamah i hruai.",
			"3": "<sup>3</sup> Ka thazaang a tlunter saal i, I tiam cia vekin lamzin dingah i hruai.",
			"4": "<sup>4</sup> A thimmi thihnak horkuam sung zawh hman ningla, Maw Bawipa, ka ṭih lo ding; Ziangahtile nang cu ka hnenah na um, Na talhtum le na kianghrol in ka hna in ngamter.",
			"5": "<sup>5</sup> Ka ral pawl ih hmuhhngan ah cabuai parah rawl i hun; Ka lu ah hriak i culh ih, Ka khuathai khal a liam thluahthlo.",
			"6": "<sup>6</sup> Ka nunsung hmuahhmuah ah, ṭhatnak le duhdawtnak cun Pelh loin i thlun ringring ding. Bawipa ih inn ah kumkhua in ka um ding."
		},
		"24": {
			"1": "<sup>1</sup> Leilung pumpi le a sungih ummi hmuahhmuah cu, Bawipa ih ta an si. Leilung le a parih ummi tla Amah ih ta an si.",
			"2": "<sup>2</sup> Ziangahtile ti thukpi parah Leilungpi cu a dinter ih, A hram cu tipi thuanthum ih tawne ah a phun.",
			"3": "<sup>3</sup> Bawipa ih tlang ah zoso a kai ding? A biakinn thiang sungah zoso a lut ding?",
			"4": "<sup>4</sup> A tuahnak le a ruahnak a thianghlim mi, Milem a bia lomi le Thuphan a per lomi a si ding.",
			"5": "<sup>5</sup> Amah cu Bawipa in thluasuah a pe ding ih a run ding; Pathian in, “Mawh nei lo na si,” a ti ding.",
			"6": "<sup>6</sup> Pathian hnenih a rami cu cubangtuk an si; Jakob ih Pathian mithmai a hawltu pawl cu!",
			"7": "<sup>7</sup> Maw kotkhar pawl, rak khaisaang aw uh; Maw kumkhua sangka pawl, khaisaang aw uh; A sunglawimi siangpahrang a lut ding.",
			"8": "<sup>8</sup> A sunglawimi siangpahrang cu zoso a si? A cakmi le a nasa zetmi Bawipa, Raldonak ih mi nehtu Bawipa a si.",
			"9": "<sup>9</sup> Maw kotkhar pawl, rak khaisaang aw uh; Maw kumkhua sangka pawl, khaisaang aw uh; A sunglawimi siangpahrang a lut ding.",
			"10": "<sup>10</sup> A sunglawimi siangpahrang cu zoso a si? Amah cu mi hmuahhmuahih Bawipa, Sunloih mi siangpahrang a si."
		},
		"25": {
			"1": "<sup>1</sup> Maw Bawipa, ka nunnak ka lo hlan;",
			"2": "<sup>2</sup> Ka Pathian, nangmah ka lo ring, Mualpho ningzahnak ihsin i luatter hram aw; Ka ral pawl cu ka parah an di riam hlah hai seh.",
			"3": "<sup>3</sup> Nangmah a lo ringtu cu an ning a zak dah lo; Nangmah a lo phiartu cu mualpho in um hai seh.",
			"4": "<sup>4</sup> Maw Bawipa, na lamzin i zirh aw; Na lamzin cu i theihter hram aw.",
			"5": "<sup>5</sup> Na thudik vekih nung dingah i zirh aw; Ziangahtile nangmah cu i Runtu na si; Sunvute nangmah ka lo hngak!",
			"6": "<sup>6</sup> Maw Bawipa, khuahlan lai ihsin na rak langtermi, Na mi zaangfahnak le a thleng-aw dah lomi na mi duhdawtnak cu, vun ruat sal hram aw.",
			"7": "<sup>7</sup> Ka no laiih ka mawhnak le ka thil tisualmi pawl I ngaidam hram aw. A thleng-aw dah lomi na duhdawtnak le na ṭhatnak ruangah, Maw Bawipa, kei hi i hngilh hram hlah aw.",
			"8": "<sup>8</sup> Bawipa cu a dik ih a ṭha; Misual pawl lamzin ṭha a zirh.",
			"9": "<sup>9</sup> Mi tangdor pawl cu lamzin dik ah a hruai ih, Mi lungnem pawl cu a lamzin a zirh hai a si.",
			"10": "<sup>10</sup> A thukham le a thupekmi a thluntu pawl cu, A duhdawtnak le rintlak a sinak thawn a hruai hai a si.",
			"11": "<sup>11</sup> Maw Bawipa, na hmin ih vaangah, A besia zetmi ka sualnak cu i ngaidam hram aw.",
			"12": "<sup>12</sup> Bawipa a ṭihzahtu cu zoso an si? An thlun dingmi lamzin Pathian ih zirhmi pawl an si.",
			"13": "<sup>13</sup> Annih cu mi neinungzet an si ringring ding ih, An faale pawl khal himdam zetin An ram an luah ding.",
			"14": "<sup>14</sup> Bawipa cu a thu a thluntu pawl ih rualpi a si, A thukam a theihter hai a si.",
			"15": "<sup>15</sup> Bomnak duh ah Bawipa cu ka zoh ringring, Cule thang sung ihsin i luatter.",
			"16": "<sup>16</sup> Maw Bawipa, i hoih awla i zaangfah hram aw; Ziangahtile ka lung a leeng ih ka tha a nau.",
			"17": "<sup>17</sup> Ka thinlung donharnak zatein in i sawng awla, Ka harnak sung in i run hram aw.",
			"18": "<sup>18</sup> Ka harsatnak le ka tuarnak hi i theihsak awla; Ka sualnak hmuahhmuah i ngaidam hram aw.",
			"19": "<sup>19</sup> Ka ral pawl hi zohhnik aw! Ziangtluk in so an tam ih, Ziangtluk lawmmam in so in huat!",
			"20": "<sup>20</sup> I hum awla i run hram aw; Ningzahnak in i luatter hram aw; Beunak duh ah na hnenah ka ra.",
			"21": "<sup>21</sup> Ka ruahsannak na hnenih a um ruangah, maw Bawipa, ṭhatnak le felnak in i himter hram seh.",
			"22": "<sup>22</sup> Maw Pathian, na minung Israel mi pawl hi, An harsatnak hmuahhmuah sung ihsin luatter hram aw."
		},
		"26": {
			"1": "<sup>1</sup> Maw Bawipa, mawh neilo a si, tiah i ti hram aw; Ziangahtile a dikmi ka tuah ih, Ka thinlung zatein nangmah ka lo ring a si.",
			"2": "<sup>2</sup> Maw Bawipa, i zingzoi awla i hniksak hnik aw; Ka duhnak le ka ruahnak khal hi khingkhai hnik aw.",
			"3": "<sup>3</sup> A thleng-aw dah lomi na duhdawtnak in i kil ih, Rintlak na sinak in i hruai ringring.",
			"4": "<sup>4</sup> Mi hlothlau pawl cu ka kom hai lo ih, Mi ti-awter pawl hnen khal ah ka tel lo.",
			"5": "<sup>5</sup> Mi hrokhrawl pawl hnenih tel cu ka hua ih, Mi ṭha lo pawl cu ka hrial hai a si.",
			"6": "<sup>6</sup> Maw Bawipa, mawh neilo ka si langternak ah ka kut ka kholh ih, Nangmah bia phah in na biakṭheng cu ka heel.",
			"7": "<sup>7</sup> Nangmah hnenah lungawinak hla ka sak ih, Mangbangza na thil tuahmi pawl thu ka sim.",
			"8": "<sup>8</sup> Maw Bawipa, na umnak inn cu ka ngaina, Na huham a umnak hmun cu!",
			"9": "<sup>9</sup> Misual pawl lakah i siatter ve hlah awla, Laithat pawl thawn khal i hloralter hram hlah aw.",
			"10": "<sup>10</sup> Annih cu cat loin sualnak thil ṭha lo a tuahtu le, Nawhthuh a la ringringtu an si.",
			"11": "<sup>11</sup> Asinain kei cu thildik a tuahtu ka si; I zaangfah awla i hum hram aw.",
			"12": "<sup>12</sup> Ṭihphannak hmun ihsin hmun rawnpi ka thleng zo; Mi zapi khawmnak hmunah Bawipa Ka thangṭhat ding."
		},
		"27": {
			"1": "<sup>1</sup> Bawipa cu ka tleunak le ka rundamnak a si; Zoso ka ṭih ding? Bawipa cu ka beunak lungpi a si; Zianghman ka ṭih lo ding.",
			"2": "<sup>2</sup> Mi ṭha lo ka ral pawl in in do ih a thah in tum tikah, Anmah riangri an bah ih an ril.",
			"3": "<sup>3</sup> Ralkap burpi ih in kulh ṭheh hmanah, ka ṭih lo ding; Ka ral pawl ih in nor ciamco hmanah, thlaphang loin, Pathian cu ka rinsan thotho ding.",
			"4": "<sup>4</sup> Bawipa hnenah thil pakhat ka dil; Cuih thil pakhat lawng cu ka duhmi a si: Bawipa ih inn sungah ka nun sung hmuahhmuah um ka duh; A mawinak zoh dingah le amah ih duhmi hawl ding, hi a si.",
			"5": "<sup>5</sup> Harsat caanah amah ih puuk sungah i thup ding; A Biakinnpi sungah himte in i kilkhawi ding ih, A saangmi lungpi parah hnangamte in i umter ding.",
			"6": "<sup>6</sup> Cuticun ka kiang ih a ummi ka ral pawl cu ka neh ding. Lungawinak thawn au phah in a Biakinnpi sungah thawinak ka pe ding. Hla ka sak ding, Bawipa cu ka thangṭhat ding.",
			"7": "<sup>7</sup> Maw Bawipa, ka lo kawh tikah i thei hram aw; I zaangfah awla i let hram aw.",
			"8": "<sup>8</sup> “Ra awla Bawipa ih mithmai hawl aw,” na ti tikah, “Bawipa, na mithmai ka hawl ding,” tiah ka ti.",
			"9": "<sup>9</sup> Na mithmai i hersan hram hlah aw. Ka parah na thinheng loin, Na siahhlawh hi i khir hram hlah aw. Nangmah cu i bawmtu ringring na si. Maw Pathian, I Runtu, I taanta hlah awla i dungtun hram hlah aw.",
			"10": "<sup>10</sup> Ka nu le ka pa cun in dungtun hman hai sehla, Bawipa cun ṭhatein i tuam hlawm ding.",
			"11": "<sup>11</sup> Maw Bawipa, tuahter i duh mi cu i zirh awla, A dingmi lamzin ah i hruai aw. Ziangahtile ka ral an tam ngaingai a si.",
			"12": "<sup>12</sup> Thuphan le hro-nak hlir in i dotu ka ral pawl hnenah cun, i taanta hram hlah aw.",
			"13": "<sup>13</sup> A nungmi pawl ih ram ah Bawipa ih ṭhatnak cu Ka hmu tengteng ding tiah ka zum.",
			"14": "<sup>14</sup> Bawipa cu hngak uh; Cakzet le ralṭha in um uh; Bawipa cu hngak uh."
		},
		"28": {
			"1": "<sup>1</sup> Maw Bawipa, ka Lungpi, Nangmah ka lo ko. Ka aunak aw i thei hram aw! Daiziar ih i umsan a si ahcun, Mithi khua ih a fehmi lakah ka tel ding.",
			"2": "<sup>2</sup> Bomnak dil in ka lo ko; Na Biakinnpi thianghlim lam ban phar in ka hoi tikah, Ka aunak aw i theih sak hram aw.",
			"3": "<sup>3</sup> Siatnak hlir a tuahtu pawl le An ṭongkam cu a thlum naón An thinlung huatnak ih a khatmi, Mi ṭha lo pawl hnenah i hnong hram hlah aw.",
			"4": "<sup>4</sup> An thil tuahmi, thilsual an tuahmi vekin lehrul hai aw; An hnaṭuanmi, an kutih an ṭuan sualmi vekin hrem hai aw.",
			"5": "<sup>5</sup> Bawipa ih hnaṭuanmi le a kutih a tuahmi pawl cu ziang hmanah an siar lo. Curuangah siatbal hai awla, Ziangtik hmanah an tho sal nawn lo ding.",
			"6": "<sup>6</sup> Bawipa hnenah thangṭhatnak pe uh; Zaangfah ka dilnak aw a thei zo.",
			"7": "<sup>7</sup> Bawipa cu ka thazaang le ka ralphaw a si, Amah ka rinsan. I bom ruangah ka lung a awi. Amah cawimawinak cu hla in ka sak.",
			"8": "<sup>8</sup> Bawipa in a minung pawl a hum. A hrilmi siangpahrang cu a ṭan ih a run.",
			"9": "<sup>9</sup> Maw Bawipa, na minung pawl hum awla, Na ta a si mi pawl cu thlawsuah pe hai aw. Anmah khaaltu si awla, Kumkhua in kilkhawi hai aw."
		},
		"29": {
			"1": "<sup>1</sup> Maw vanmi pawl, Bawipa cu thangṭhat uh; A sunlawinak le a cahnak cu thangṭhat uh.",
			"2": "<sup>2</sup> Bawipa ih hmin sunglawi cu thangṭhat uh; A sunlawinak thawn a lang tikah Thianghlim bik hmai ah kun uh.",
			"3": "<sup>3</sup> Bawipa ih aw cu tifinriat parah a thang; Sunglawi bik Pathian cu khawri bangin a ri durdo. A aw cu tipithuanthum parah a khawk ruangro.",
			"4": "<sup>4</sup> Bawipa ih aw cu huham a nei zet ih a nasa ngaingai.",
			"5": "<sup>5</sup> Bawipa ih aw in sidar thingkung a khiak, Lebanon ih sidar thingkung tiangin a khiak thluh.",
			"6": "<sup>6</sup> Amah in Lebanon tlang pawl cu, cawte turcaai bangin a khirter ih, Hermon Tlang cu sele note bangin a petter.",
			"7": "<sup>7</sup> Bawipa ih aw in nimthla a kauter.",
			"8": "<sup>8</sup> A aw in nelrawn a hninter, Kadesh ih nelrawn khal cu.",
			"9": "<sup>9</sup> Bawipa ih aw in zukneng pinu ih fa a suakter; Thingkung pawl tla an hnah a kolhter ṭheh. Cule a Biakinn sungah, “Pathian cu sunglawi seh,” tiah an au.",
			"10": "<sup>10</sup> Bawipa in tipi thuk pawl a uk; Siangpahrang a si ih kumkhua in a uk a si.",
			"11": "<sup>11</sup> Bawipa in a minung pawl cu thazaang cahnak a pek; Hnangamnak thawn a thlawsuah hai a si."
		},
		"30": {
			"1": "<sup>1</sup> Maw Bawipa, i run suak zo ih Ka ral pawl ih diremmi ka si lo ruangah nangmah ka lo thangṭhat.",
			"2": "<sup>2</sup> Maw Bawipa ka Pathian, na hnenah bomnak dil in ka au ih nangmah in i damter.",
			"3": "<sup>3</sup> Maw Bawipa, mithi khua ihsin Nangmah in i kirter sal. Thihnak khur sungah ka tla lawk naón nangmah in ka nunnak cu na humsuak sal a si.",
			"4": "<sup>4</sup> Maw rinsantlak a mithiang pawl, Bawipa cu hla in thang ṭhat cio uh. Thianghlim bik ih a tuahmi kha ciing uhla, Lungawinak a hnenah pe uh.",
			"5": "<sup>5</sup> A thinhengnak cu mitṭhep fang a rei; Asinain a ṭhatnak cun sansung a daih. Zan ah ṭahnak um hmansehla, Zinglam ah lungawinak a thleng a si.",
			"6": "<sup>6</sup> Ka rinsan awk deuh tikah ka thinlungte in, “Neh mi ka si nawn lo ding,” tiah ka ti aw.",
			"7": "<sup>7</sup> Maw Bawipa, ka parah na ṭha ngaingai ih, Tlangpar ih ralhruang sung um vekin himte in i ret. Sikhalsehla ka hmuh lonak ih na thuh-awk tikah cun, Ka thinlung cu ṭihnak in a khat.",
			"8": "<sup>8</sup> Maw Bawipa, nangmah ka lo ko; Na zaangfahnak ka lo dil.",
			"9": "<sup>9</sup> Ka thih ahcun ziang ṭhatnak so na hrangah a um ding? Thlaan ih ka feh ahcun ziangso na hlawk cuang ding? Mithi in an lo thangṭhat ding maw si? A cat dah lomi na ṭhatnak hi an phuang thei ding maw?",
			"10": "<sup>10</sup> Maw Bawipa, i thei awla i zaangfah hram aw. Bawipa, i bawmtu si hram aw.",
			"11": "<sup>11</sup> Ka riahsiatnak cu lungawi ih laamnak ah i thleng sak zo. Ka riahsiatnak khumdip puan cu i hliit sak ih, Lungawinak hnipuan i hrukter zo.",
			"12": "<sup>12</sup> Curuangah daiziarzi cun ka um lo ding; Nangmah thangṭhatnak hla ka sak ding. Maw Bawipa, nangmah cu ka Pathian na si. Na hnenah lungawinak kumkhua in ka sim ding."
		},
		"31": {
			"1": "<sup>1</sup> Maw Bawipa, na hnenah beunak hawl in ka ra; Ningzak in i umter hlah aw. Nang cu a dingmi Pathian na si ruangah I run hram aw.",
			"2": "<sup>2</sup> Ka lo dilnak aw thei in zamrang tein i run hram aw. Ka beunak si awla i hum hram aw; I ṭantu si awla i run hram aw.",
			"3": "<sup>3</sup> Nang cu ka beunak lungpi le ka ralhruang na si. I tiam cia vekin i kil awla i hruai hram aw.",
			"4": "<sup>4</sup> Ka hrangih an kam ciami thang ihsin i luatter hram aw. Nang cu ka beunak na si.",
			"5": "<sup>5</sup> Ka nunnak cu na kut sungah ka lo hlan. Maw Bawipa, i hum hram aw; Nang cu rintlak Pathian na si.",
			"6": "<sup>6</sup> Santlai lo milem a biatu pawl cu na hua. Asinain kei cun nang ka lo rinsan.",
			"7": "<sup>7</sup> A hmunmi na duhdawtnak ruangah Ka lung a awi ding ih ka ai a puang ding. Ka tuar zia na hmu ih ka harsat zia na thei.",
			"8": "<sup>8</sup> Ka ral pawl ih kut sungah i thlengter lo. Ka duhnakah luatzet in ka feh.",
			"9": "<sup>9</sup> Maw Bawipa, ka parah zaangfahnak nei hram aw. Vansang in ka um a si. Ka ṭahnak ah ka mit a cuur ṭheh; Ka tha khal a cem ṭheh zo.",
			"10": "<sup>10</sup> Riahsiatnak ruangah ka nun a tawi ih, Ka ṭahnak in ka kum a ralter. Ka zonzai tuk ih ka taksa khal in a daih lo. Ka ruh tiangin an rop a si.",
			"11": "<sup>11</sup> Ka ral pawl in capoh-nakah in hmang; Ka innhnen pawl in in hnihsan. I theitu pawl cun in ṭih; Lamzin ih in hmuh tikah an tlanhlo.",
			"12": "<sup>12</sup> Zohman in in thei nawn lo; mithi tluk ah in ruat. Beelkuai hlonmi vek ka si.",
			"13": "<sup>13</sup> Ka ral pawl thuthup an sim-aw ka thei. Ka kiangkap cu phannak in a khat. Keimah phiarnak khua an khang; A thah in tum a si.",
			"14": "<sup>14</sup> Sikhalsehla maw Bawipa, Ka rinsanmi cu nangmah na si; Nangmah cu ka Pathian na si.",
			"15": "<sup>15</sup> Ka ziangzongza na kut ah a um. Ka ral pawl le i hremtu pawl kut in i hum hram aw.",
			"16": "<sup>16</sup> Kei cu na siahhlawh ka si, Zaangfahnak thawn i zoh hram aw. A hmunmi na duhdawtnak in i run aw.",
			"17": "<sup>17</sup> Maw Bawipa, nangmah ka lo ko; Ningzahnak ah i thlengter hram hlah aw. Mi ṭha lo pawl cu an ningzak ko seh; Mithi khua ah ṭong ding nei loin um hai seh.",
			"18": "<sup>18</sup> Mihngal le mi puarthau pawl, Hmuhsuamnak thawn miṭha pawl ih thu a reltu pawl, Thuphan an simnak kaa cu phit hram aw.",
			"19": "<sup>19</sup> Nangmah a lo ṭihzahtu pawl hrangih na khawl ciami thil ṭha a tam zia cu! Nangmah a lo ringtu pawl na humnak thu mi hmuahhmuah mithmuh ih a mawizia cu!",
			"20": "<sup>20</sup> Na thladem hnuai ah himte in na ret hai, Mi phiarnak ihsin an luat. Na puuk sungah hnangamte in na thup hai, An ral pawl ih hmuhsuamnak in an luat a si.",
			"21": "<sup>21</sup> Bawipa cu thangṭhat siseh. In kulh ih ka van a san laiah I duhdawtnak na langter zia cu mangbangza a si!",
			"22": "<sup>22</sup> Ka thin a phang ih ka lung in: ‘A umnak ihsin i hlon zo a sihi!’ tiah ka ruat. Asinain bomnak dilih ka lo kawh tikah ka aunak aw i thei thotho.",
			"23": "<sup>23</sup> Maw mithiang pawl, Bawipa cu duhdaw uh; Amah rinsantu cu Bawipa in a hum ih mi hngal pawl cu nasa zetin a tuah hai a si.",
			"24": "<sup>24</sup> Bawipa ah ruahsannak a neitu pawl cu cak le ral ṭha in um uh."
		},
		"32": {
			"1": "<sup>1</sup> A mawhnak ngaithiam a si mi le, A sualnak thlahsak a si mi cu mi thlawsuak a si.",
			"2": "<sup>2</sup> Bawipa in sual a puh lomi le, A lung sungah mibumnak a neilotu cu mi thlawsuak a si.",
			"3": "<sup>3</sup> Ka sualnak phuang loih ka um tikah cun, Sunvu ka ṭahnak ah ka taksa a vuai ṭheh.",
			"4": "<sup>4</sup> Maw Bawipa, a sun a zan in na kut in i nen; Ka thazaang cu, ṭhal ni ling ih daitla a roter bangin, a roter ṭheh a si.",
			"5": "<sup>5</sup> Cule na hnenah ka sualnak cu ka phuang; Ka thil tisual mi pakhat hman ka pheh lo. Ka sualnak cu na hnenih phuang dingin ka ruat cat; Cule nangmah in ka sualnak cu i ngaithiam ṭheh a si.",
			"6": "<sup>6</sup> Nangmah a lo tlaihsantu hmuahhmuah in, An harsat caan ah na hnenah thla cam hai seh. Tilik lianpi a thlen tikah an hnen a thleng lo ding.",
			"7": "<sup>7</sup> Nangmah cu ka beunak hmun na si. Harnak in i hum ding. Nangmah ih i run ruangah I runnak cu hla in ka sak ding.",
			"8": "<sup>8</sup> Bawipa in, “Na thlun dingmi lamzin ka lo sim ding. Ka lo zirh dingih ka lo hmuh ding.",
			"9": "<sup>9</sup> Rang le laak vek cun aa hlah; Na thu ngaitu si dingah annih cu Kakharh le hmurhri in dirh an ṭul,” a ti.",
			"10": "<sup>10</sup> Mi ṭha lo pawl ih tuarmi cu a tam ngaingai; Asinain Bawipa a rinsantu cu A hmunmi a duhdawtnak in a hum hai a si.",
			"11": "<sup>11</sup> Nannih miding pawl, Bawipa ah lungawi aipuang in um uh. Nannih thinlung ṭha pawl, nuamzet in au uh."
		},
		"33": {
			"1": "<sup>1</sup> Nannih miding pawl, Bawipa ih thil tuahmi ruangah nan lungawi uh. Nannih a thu thluntu pawl, Amah thangṭhat uh.",
			"2": "<sup>2</sup> Bawipa ih hnenah ṭingṭang thawn lungawinak thu sim uh. Hri pahra nei tingrisit thawn a hnenah hla sak uh.",
			"3": "<sup>3</sup> A hnenah hla thar sak uh. Mawi zetin tingrisit tum uhla ring zetin hla sak uh.",
			"4": "<sup>4</sup> Bawipa ih thu cu a dik; A tuahmi hmuahhmuah cu rintlak an si.",
			"5": "<sup>5</sup> Bawipa in dingnak le thudik a duh; A duhdawtnak in leilung hi a khat.",
			"6": "<sup>6</sup> Bawipa in vanih ummi hmuahhmuah a thu in a seemsuah. A ṭong in ni, thlapi le arsi pawl a tuah.",
			"7": "<sup>7</sup> Tifinriat tidai pawl cu rial tithawl sungih tidai thun vekin hmunkhat ah a finkhawm; Tipithuanthum tithukpi pawl cu A thilri retnak khaan sungah a khum.",
			"8": "<sup>8</sup> Leilung pumpi in Bawipa cu ṭih seh. Leilungtlun mi hmuahhmuah in Bawipa cu ṭihzah cio hai seh.",
			"9": "<sup>9</sup> A ṭong tikah leilung cu seemsuah a si ih, A thupeknak in ziang hmuahhmuah a suak a si.",
			"10": "<sup>10</sup> Bawipa in leitlun miphun pawl ih tumtahmi cu a phelhsolh. An tawlrelmi tuahsuak lo dingah a kham hai.",
			"11": "<sup>11</sup> Asinain amah ih tumtahmi cu kumkhua in a hmun ih, A tawlrelmi pawl cu sanikhuk a hnget.",
			"12": "<sup>12</sup> Bawipa kha an Pathian ah a neitu miphun cu, mi thlawsuak phun an si. Bawipa in a rothil ah a hrilmi pawl cu mi thlawsuak an si.",
			"13": "<sup>13</sup> Bawipa cun vancung ihsin a run zoh ih, Miphun hmuahhmuah a hmu.",
			"14": "<sup>14</sup> A lalnak hmun ihsin leilung ih a ummi hmuahhmuah a run zoh.",
			"15": "<sup>15</sup> Amah cu an ruahnak hmuahhmuah a sersiamtu le, An tuahnak hmuahhmuah a theitu a si.",
			"16": "<sup>16</sup> Siangpahrang in ral a neh tikah A ralkap bu an cahzet ruangah a si lo. Ralkap khal in ral a neh tikah Amah ih tha a cah ruangah a si lo.",
			"17": "<sup>17</sup> Raldonak rang pawl cu ral nehnak ngaingai ahcun, Santlai lo an si. An cahzet hmanah zohman an run thei lo.",
			"18": "<sup>18</sup> Bawipa in amah ṭihzahtu le A hmunmi a duhdawtnak a ringtu cu A kilveng ringring a si.",
			"19": "<sup>19</sup> Thihnak ihsin a run hai ih Paampi a tlun tik khalah an nunnak a hum a si.",
			"20": "<sup>20</sup> Bawipa ih hnenah ruahsannak kan nei. Amah cu in bawmtu le in humtu a si.",
			"21": "<sup>21</sup> Amah ih ruangah kan lung a awi. A hmin thianghlim kan ring a si.",
			"22": "<sup>22</sup> Maw Bawipa, na hnenih ruah saannak kan neih bangin, A hmunmi na duhdawtnak cu Kan hnenah um hram seh."
		},
		"34": {
			"1": "<sup>1</sup> Bawipa ih parah ka lung a awi ringring ding. Amah thangṭhat cu ka bang dah lo ding.",
			"2": "<sup>2</sup> A thil tuahmi ruangah amah cu ka thangṭhat ding. Rethei zonzai pawl in thei uhla nan lungawi uh.",
			"3": "<sup>3</sup> Bawipa ih maksak zia cu in cawimawi pi uhla, Amah ih hmin cu thangṭhat tlang uhsi.",
			"4": "<sup>4</sup> Bawipa hnenah thla ka cam ih amah in i let. Ka ṭihphannak hmuahhmuah sungin i luatter.",
			"5": "<sup>5</sup> Mi zonzai pawl in amah cu an zoh ih an lung a awi. Ziangtik hmanah an ning a zak nawn lo ding.",
			"6": "<sup>6</sup> Bawmtu nei lo pawl in amah an ko ih a sawn hai. An harsatnak hmuahhmuah in a luatter hai.",
			"7": "<sup>7</sup> Bawipa a ṭihzahtu pawl cu a vancungmi in an kil ih, ṭihphannak in a run hai a si.",
			"8": "<sup>8</sup> Bawipa ih ṭhatzia cu nanmah tein tep ciar hnik uh; A hnenih himnak a ngahtu cu mi thlawsuak an si.",
			"9": "<sup>9</sup> Maw amah ih minung pawl, Bawipa cu ṭihzah uh. Amah a ṭihzahtu cu tlaksammi zianghman an nei lo.",
			"10": "<sup>10</sup> Kiosa hman rilrawng in an um ṭheu; Sikhalsehla Bawipa ih duhnak a thluntu cu, Thil ṭha an hlawhsam dah lo.",
			"11": "<sup>11</sup> Ra uh, mino pawl, i ra ngai hnik uh. Bawipa ṭihzah daan ka lo zirh hai ding.",
			"12": "<sup>12</sup> Leilung tlunah hin nuam zetih nun nan duh maw? Nun sau le lungawi nan duh maw?",
			"13": "<sup>13</sup> Nan duh asile a ṭha lomi ṭong lo dingah le Thuphan sim lo dingah ralring uh.",
			"14": "<sup>14</sup> Thil ṭha lo cu hrial uhla a ṭhami tuah uh. Daihnak tumtah uhla a cangthei tawkin ngah zuam uh.",
			"15": "<sup>15</sup> Bawipa in miding pawl cu a zoh ringring hai ih an aunak khal a thei.",
			"16": "<sup>16</sup> Asinain mi ṭha lo pawl cu a dodal hai a si. An thih tikah an hmin hngilh tata dingah a phiatfai a si.",
			"17": "<sup>17</sup> Miding pawl in Bawipa cu an ko ih an aw a thei; An harsatnak hmuahhmuah sungin a luatter hai.",
			"18": "<sup>18</sup> Bawipa in thinnau mi pawl cu a naih hai ih, Beiseinak zianghman a nei nawn lotu pawl cu a run hai a si.",
			"19": "<sup>19</sup> Mi ṭha khal harnak tampi a tuar ṭheu; Asinain Bawipa in cu hmuahhmuah sung khal in a suah ṭheu.",
			"20": "<sup>20</sup> Bawipa in ṭhazet in a kil, A ruh pakhatte hman a kiak lo.",
			"21": "<sup>21</sup> Mi ṭha lo cu ṭhatlonak in a that ding; Miding a huatu pawl cu hremnak an tong ding.",
			"22": "<sup>22</sup> Bawipa in a siahhlawh pawl cu a tlen hai ding; Beunak duh ah a hnenih a fehtu cu, an him ding."
		},
		"35": {
			"1": "<sup>1</sup> Maw Bawipa, i ralsantu pawl ralsan ve awla, I dotu pawl do ve aw.",
			"2": "<sup>2</sup> Na ralphaw le na raldonak thuam la awla, Keimah bawm dingah pok aw.",
			"3": "<sup>3</sup> Na feipi le na hriamhrei la awla, I dawitu pawl cu kham hai aw. Cule, “Nangmah Runtu ka si,” tiah i tiam hram aw.",
			"4": "<sup>4</sup> Keimah thah i tumtu pawl cu Sung hai sehla ningzak in um hai seh; Keimah siatsuah ding ih i phiartu pawl cu, Thinnau le thinlung hnok in kir hai seh.",
			"5": "<sup>5</sup> Bawipa ih vancungmi in a dawi hai tikah, Thli ih a semhlomi fanghi vek si hai seh.",
			"6": "<sup>6</sup> Bawipa ih vancungmi in a vuak hai tikah, An lamzin thim sehla naalzet seh.",
			"7": "<sup>7</sup> Ziangthu hman um loin keimah kai dingah, Thang in kam ih khur thuk an lai.",
			"8": "<sup>8</sup> Asinain an theih hlanah siatsuahnak in a man ding; Anmah ih kam ciami thang in a awk hai ding ih, Siatsuahnak sungah an tla ding.",
			"9": "<sup>9</sup> Cule Bawipa ah ka lung a awi ding; I hum ruangah ka ai a puang ding.",
			"10": "<sup>10</sup> Bawipa ih hnenah ka thinlung zatein, “Nangmah bangtuk zohman an um lo; Mi ṭawnṭai pawl cu mi cak pawl kut ihsin na humhim ih, Mi farah zonzai pawl cu Hmuhsuamtu pawl ih kut ihsin na humhim hai a si,” ka ti ding.",
			"11": "<sup>11</sup> Mi ṭha lo pawl ka sual hawltu ah an suak ih, Ka theih dah lomi sual in puh ciamco.",
			"12": "<sup>12</sup> Ṭhatnak cu siatnak in in lehrul ih, Thinnau le riahsia in ka um.",
			"13": "<sup>13</sup> An dam lo tikah riahsia in buri hnipuan ka hruk ih, An hrangah rawl ka ul. An hrangah lu kun in thla ka cam,",
			"14": "<sup>14</sup> Ka rualpi le ka unau hrangih riahsia bangin. Mi pakhatkhat a nu ih zuun a ngai bangin, An hrangah riahsia in ka kuun ih ka feh.",
			"15": "<sup>15</sup> Asinain harsatnak ka ton tikah, Annih pawl cu an lung a awi; Keimah hnihsan dingah in kulh, Tluangmi pawl khal in in vua, Cat loin in vaw ringring.",
			"16": "<sup>16</sup> Ke-awl an hmuhsuam ih an puahcok bangin, In hua ih in mitkem ciamco.",
			"17": "<sup>17</sup> Bawipa, ziangtik tiangso hiti in i zoh meen ding? Hitiih in vuaknak ihsin i run hram awla, Ka nunnak cu hi kiosa pawl kut sungin i hum hram aw.",
			"18": "<sup>18</sup> Cuticun a pumkhawmmi na minung lakah ka lo lawm ding, An zate hmaiah ka lo thangṭhat ding.",
			"19": "<sup>19</sup> Thuphanpertu ka ral pawl cu kham hai aw, Ka sun ruangah diriam in um hlah hai seh; Thuhla um loin i huatu pawl cu kham hai aw, Ka riahsiat ruangah an lungawi in hni suamso hlah hai seh.",
			"20": "<sup>20</sup> Rualpi ṭha ṭong in an ṭong lo, Rualremnak a duhtu pawl kha thuphan a phunphun an puh hai.",
			"21": "<sup>21</sup> Sual in puh ih, “Na tuahmi kan thei,” tiah an au.",
			"22": "<sup>22</sup> Asinain Bawipa nang in hi thil hi na hmu thluh; Curuangah Bawipa daitein um hram hlah aw; Lamhla ah i umsan hram hlah aw.",
			"23": "<sup>23</sup> Tho awla Bawipa i hum aw; Ding awla ka Pathian ka thu i simsak aw.",
			"24": "<sup>24</sup> Maw Bawipa, nang cu a dingmi na si; Curuangah sual nei lo a si tiah i phuan sak aw. Ka ral pawl cu hni suamso in umter hlah hai aw.",
			"25": "<sup>25</sup> “Kan dawihlo zo, kan duh mite kan tuah ngah zo,” an ti lonak dingah nangmah in kham hai aw.",
			"26": "<sup>26</sup> Hi tluk ka tuarnak parih a hni sursotu pawl cu, Ningzak le buai in um hai seh. “Anih hnakin kan ṭha deuh,” i titu pawl cu, Mualpho le thangsia in um hai seh.",
			"27": "<sup>27</sup> Keimah thiamcotermi ka si ding, i duhsaktu cu lungawi aipuang in um hai sehla, “Bawipa  cu a maksak a si; A siahhlawh hlawhtlinnak a ngah ruangah a lung a awi a si,” tiah cat loin au hai seh.",
			"28": "<sup>28</sup> Cuticun na dingnak cu ka than ding ih, Sun nihlawh in ka lo thangṭhat ding."
		},
		"36": {
			"1": "<sup>1</sup> Sualnak in mi ṭha lo ih thinlung sungah thu a vun sim; Cutiin Pathian an hnong ih malte hman Pathian ṭihnak an nei lo.",
			"2": "<sup>2</sup> Anmah le anmah an porh awk tuk ruangah an sualnak an hmu thei loih an hua thei fawn lo.",
			"3": "<sup>3</sup> An kaa ih a suakmi cu sualnak le thuphan hlir an si. Ṭhatnak zianghman tuah dingah fimnak an nei nawn lo.",
			"4": "<sup>4</sup> A ihkhun ih a zau phah ah thilṭha lo a ngaihtuah; Theinacing in zinsia a zawh; Ziangbangtuk sualnak hman hrial mi a nei lo.",
			"5": "<sup>5</sup> Maw Bawipa, a hmunmi na duhdawtnak vancung a thleng ih, Rintlak na sinak in van khi a dai a si.",
			"6": "<sup>6</sup> Na dingfelnak cu tlang saangpi bangtuk in a saang ih, Na dingthluk lairelnak cu tipi thuanthum bangtuk in a thuk. Maw Bawipa, nang cun minung siseh ramsa siseh na zaangfah hai a si.",
			"7": "<sup>7</sup> Maw Pathian, a hmunmi na mi duhdawtnak cu a va sunglawi ve! Mi in na thladem ah humhimnak an ngah.",
			"8": "<sup>8</sup> Na inn sungih ei cawk lo rawl cu an ei-ih, Na lungawinak tiva ihsin tidai na pek hai.",
			"9": "<sup>9</sup> Ziangahtile na hnenah nunnak cerhti a um; Na tleunak sungah tleunak kan hmu.",
			"10": "<sup>10</sup> Nangmah a lo theitu hnenah, Na duhdawtnak cat loin um sehla, Thinlung a dingmi hnenah, Na ṭhatnak cat loin um hram seh.",
			"11": "<sup>11</sup> Mihngal pawl cun i siim hram hlah hai seh; Mi ṭha lo pawl cun i tlanter hram hlah hai seh.",
			"12": "<sup>12</sup> Mi ṭha lo pawl an tlaknak khi zohhnik! Khi tawkah an ril ih an thosal thei nawn lo."
		},
		"37": {
			"1": "<sup>1</sup> Mi ṭha lo an um ruangah donhar in um hlah. Sualnak a tuahtu pawl khal va daw hlah.",
			"2": "<sup>2</sup> Annih cu hrampi ro bangin an hlo ding ih, Hramkung vuai bangin an thita ding.",
			"3": "<sup>3</sup> Bawipa cu rinsan awla thil ṭha tuah aw. Cuticun hi ram sungah himdamte in na um ding.",
			"4": "<sup>4</sup> Bawipa ah na lungawinak hawl awla, Na lungthlitum a lo pe ding.",
			"5": "<sup>5</sup> Bawipa hnenah na nunnak pe aw; Amah rinsan awla a lo bawm ding.",
			"6": "<sup>6</sup> Na ṭhatnak cu sun khawvang bangin a vangter ding ih, Na dingnak cu sun nitleu bangin a tleuter ding.",
			"7": "<sup>7</sup> Bawipa ih hmaiah daiteón um aw, Amah ih cangvaihnak cu thinsau in hngak aw; Mi neinung an um ruangah ninghang in um hlah; Mi ṭha lo pawl khawkhannak an hlawhtlin ruangah thin ṭeu in um hlah.",
			"8": "<sup>8</sup> Na thinheng hlah! Na ai khal thok hlah! Na don tla har hlah! Thil ṭha lo a suahter a si.",
			"9": "<sup>9</sup> Bawipa a rinsantu cu hi ram sungah hnangamte in an um ding. Asinain mi ṭha lo pawl cu dawihlo an si ding.",
			"10": "<sup>10</sup> Reilote-ah mi ṭha lo pawl cu an hlo ding. Na hawl khalle na hmu nawn lo ding a si.",
			"11": "<sup>11</sup> Sikhalsehla lungnem pawl cun, Ram cu an luah ding. Daihnak le neihnunnak an co ding.",
			"12": "<sup>12</sup> Mi ṭha loin mi ṭha an phiar, An hacang an rial ih huatnak mit in a zoh.",
			"13": "<sup>13</sup> Bawipa in mi ṭha lo cu a hnihsan; An cem cing ding ti a theih ruangah.",
			"14": "<sup>14</sup> Mi ṭha lo cun an ralnam an zuuk ih an li an nawp; Mi farah le zonzai thah an tum. Mi ṭha le mi fel thah ṭheh an tum a si.",
			"15": "<sup>15</sup> Sikhalsehla anmah ih zuh mi ralnam in a dawt hai ding ih, An li pawl cu khiah ṭheh an si ding.",
			"16": "<sup>16</sup> Mi ṭha lo pawl ih neihmi thil tampi liangluang hnakin, Mi tha pawl ih neihmi thil malte man a nei sawn.",
			"17": "<sup>17</sup> Ziangahtile Bawipa in, Mi ṭha lo ih thazaang cahnak cu a khiak ding ih, Mi ṭha pawl cu a humhim ding.",
			"18": "<sup>18</sup> Bawipa in amah ih thu a thluntu pawl cu a kilkhawi hai; Hi ram cu kumkhua in anmah ih ta a si ding.",
			"19": "<sup>19</sup> Harsat caanah mual an pho lo ding; Paam caan khalah ei khop an ngah ringring ding.",
			"20": "<sup>20</sup> Asinain mi ṭha lo pawl cu an hloral ding; Bawipa a raltu pawl cu hramlak pangpar bangin an ziam ding, Meikhu bangin an hlota ding.",
			"21": "<sup>21</sup> Mi ṭha lo cun mi thil an cawi ih an sam sal nawn lo; Asinain mi ṭha cun mi a zaangfah ih a tirh a siang.",
			"22": "<sup>22</sup> Bawipa ih thlawsuahmi pawl in hi ram hi an co ding; Asinain a camsiatmi pawl cu dawihlo an si ding.",
			"23": "<sup>23</sup> Minung ih fehnak lamzin cu Bawipa in a sial sak ih An nuncan parah a lung a awi.",
			"24": "<sup>24</sup> A bah hmanah a rilta lo ding, Ziangahtile Bawipa in a tho saal ding.",
			"25": "<sup>25</sup> Ka seenlai ihsin ka tar tiang, Bawipa in mi ṭha a tlansan ka hmu dah lo. An faale pawl khal rawl diltu an si ka hmu dah lo.",
			"26": "<sup>26</sup> Ziangtik khalah siang zetin mi a pe ih mi a coih, A faale pawl cu thlawsuah ah an cang.",
			"27": "<sup>27</sup> Siatnak cu tlansan awla ṭhatnak tuah aw; Cutin hi ram sungah kumkhua in na um ding.",
			"28": "<sup>28</sup> Ziangahtile Bawipa cun a dikmi a duh ih, Amah rinsantu pawl cu a dungtun hai lo a si. Annih cu kumkhua in a hum hai. Asinain mi ṭha lo ih tefa pawl cu dawihlo an si ding.",
			"29": "<sup>29</sup> Miding pawl in hi ram cu an luah ding ih, Hnangamtein kumkhua in an um ding.",
			"30": "<sup>30</sup> Mi ṭha pawl ih kaa in fimnak a suak; An lei in dingnak a sim.",
			"31": "<sup>31</sup> Pathian ih daan cu a thinlung sungah a ret ih, Ziangtik hmanah a pialsan dah lo.",
			"32": "<sup>32</sup> Mi ṭha lo in mi ṭha cu a zoh thup ringring ih thah a tum.",
			"33": "<sup>33</sup> Asinain Bawipa in a ral ih kut sungah a taanta lo ding ih, A thu an rel tik khalah a hnongta lo ding.",
			"34": "<sup>34</sup> Nan ruahsannak cu Bawipa ih hnenah ret uhla, A thupekmi pawl thlun uh. Hi ram co theinak thazaang a lo pe hai ding. Cule mi ṭha lo pawl siatsuah thluh an si cu na hmu ding.",
			"35": "<sup>35</sup> Mi ṭha lo pakhat thu neizet le porh-aw zettu ka hmu zo; Lebanon sidar thingkung bangin midang hnakih saang deuh ah a ret aw.",
			"36": "<sup>36</sup> Asinain nehhnu ih ka zoh sal tikah a um nawn lo. Ka hawl khalle ka hmu nawn lo.",
			"37": "<sup>37</sup> Mi ṭha cu zohhnik uh, Mi ding cu thlir hnik uh; Mi lungnem le midai cun te le fa an nei.",
			"38": "<sup>38</sup> Asinain mi ṭha lo pawl cu an hloral ṭheh, An tefa pawl cu an cimit ṭheh a si.",
			"39": "<sup>39</sup> Mi ding pawl ih runnak cu Bawipa hnen in a ra. Harsatnak caan ah an beunak lungpi a si.",
			"40": "<sup>40</sup> Bawipa in annih cu a bawm ih a run; A hnenah beunak duh ih an feh ruangah, Mi ṭha lo kut ihsin a hum hai a si."
		},
		"38": {
			"1": "<sup>1</sup> Maw Bawipa, na thinheng in i kawk hram hlah aw. Na thin-aithok in i hrem hram hlah aw.",
			"2": "<sup>2</sup> Na conkiang in i tuahmawh zo; Ril ko in i vuak zo.",
			"3": "<sup>3</sup> Na thin a heng ruangah besia zetin ka na; Ka sualnak ruangah ka ruangpi cu natnak in a khat.",
			"4": "<sup>4</sup> Ka sualnak tilian sungah ka pil; I delh tuk ih ka phur thei lo.",
			"5": "<sup>5</sup> Ka aat ruangah ka hma pawl cu Hnai an khuar ih an thu, an nam ngaingai.",
			"6": "<sup>6</sup> Ka eel a kuun ih ka bokta. Sun nihlawh in ka ai, ka hruum.",
			"7": "<sup>7</sup> Ka tak a sa ih ka khur ciamco; Ka besia ih ka thi zik thlang.",
			"8": "<sup>8</sup> Ka tha a cemthla ih ka bei a dong ngaingai. Ka thinhar in ka hui ka ai rero.",
			"9": "<sup>9</sup> Maw Bawipa, ka thinlung duh mi cu na hmu, Ka hruumnak khal na thei.",
			"10": "<sup>10</sup> Ka lung a hnin ih tha ka nei nawn lo. Ka mit khal khua a hmu nawn lo.",
			"11": "<sup>11</sup> Hma tampi ka neih ruangah ka rualpi le, Kan innhnen pawl in in hrial; Keimah ih innsung saang hman hlimphirte in an um.",
			"12": "<sup>12</sup> Thah i duhtu pawl in thang in kam. Tuahmawh i duhtu pawl in siatsuah dingah in hro. Sun nihlawh in keimah phiarnak an tawlrel.",
			"13": "<sup>13</sup> Hnaset ka bang, zianghman ka thei thei lo. Dangpit ka bang, zianghman ka ṭong thei lo.",
			"14": "<sup>14</sup> Mi ṭong a theih thei lo ruangah, Mi thusuh a let thei lomi ka bang.",
			"15": "<sup>15</sup> Maw Bawipa, nangmah ka lo hngak; Bawipa ka Pathian, nangmah in i sawn hram aw.",
			"16": "<sup>16</sup> Harsatnak ka ton ruangah ka ral in in direm hlah hai seh; Ka bah ruangah porh-aw hlah hai seh.",
			"17": "<sup>17</sup> Ka bah zik ringring ih Cat loin harsatnak ka tuar.",
			"18": "<sup>18</sup> Ka sualnak ka phuang, Ka thinlung donharnak in a khat.",
			"19": "<sup>19</sup> Ka ral pawl cu an harhdam zetih an cakzet fawn. Ziangthu hman um lo ih i huatu an tamzet fawn.",
			"20": "<sup>20</sup> A dikmi tuah ka tum ruangah Keimah i duh lotu pawl cun ṭhatnak cu siatnak in in lehrul a si.",
			"21": "<sup>21</sup> Maw Bawipa, i dungtun hram hlah aw; Maw ka Pathian, a hlatnak ah i umsan hram hlah aw.",
			"22": "<sup>22</sup> Maw Bawipa, i Runtu, atu-ah zamrangin i ra bawm hram aw."
		},
		"39": {
			"1": "<sup>1</sup> “Ka thil tuahmi ka ralring pei, Ka lei in i sualter hlah seh; Ka ral pawl ka kiangkap ih an um sungah cun, ṭong lotein ka hmur ka ciip ding,” tiah ka ti.",
			"2": "<sup>2</sup> Daiziar in ka um ih kam khat hman ka ṭong lo; Thil ṭha thu hman rel lotein ka um. Asinain ka harsat tuarnak cu a zual deuhdeuh ih,",
			"3": "<sup>3</sup> Ka thinlung donharnak in a khat. Ka ruat tam deuhdeuh, ka thin a ling deuhdeuh. Curuangah Pathian hnenah:",
			"4": "<sup>4</sup> “Maw Bawipa, ziangtik tiangso hiti in ka nun ding? Ka thi mai sawn lo ding maw? Tuan ah ka nunnak hi a cem ko lo ding maw? I theihter hram aw!” tiah sut loin ka um thei lo.",
			"5": "<sup>5</sup> Ka nunnak hi na va tawiter tuk lawmmam so! Na hmaiah ka nun caan tawite hi ziangti tham a si lo. Minung nunnak cu kan thaw ih kan thawt mi thli lawng hi a si.",
			"6": "<sup>6</sup> Kan phenthlam tluk fang a rak si. A ṭuanmi hmuahhmuah cu thu lolak hlir ah an cang. Ro a khawl vivo naón a cotu ding ngaingai a thei lo.",
			"7": "<sup>7</sup> Cuti asile maw Bawipa, ziangso beisei ding ka neih? Ka ruahsanmi cu nangmah lawng na si.",
			"8": "<sup>8</sup> Ka sualnak hmuahhmuah sungin i luatter awla, Mi aa pawl ih hnihsuahsainak ah i cangter hram hlah aw.",
			"9": "<sup>9</sup> Hi tluk harsatnak tuar dingih i tuah ruangah, Daite in ka um ding; Kam khat hman ka ṭong lo ding.",
			"10": "<sup>10</sup> I hrem nawn hlah aw. I vuak ruangah ka thi zik thlang.",
			"11": "<sup>11</sup> Minung sualnak cu kawknak thawn na lehrul, A sunsakmi thil hmuahhmuah cu, sunhrul bangin na siatsuah ṭheh a si. Asi, minung cu kan thawtmi thaw vek fang a si.",
			"12": "<sup>12</sup> Maw Bawipa, ka thlacamnak i thei hram awla, Ka lo dilmi hi i ngaisak hram aw. Na hnenih ka ṭah tikah daitein i um san men hlah aw. Ka pu le ka pa pawl vekin kei hi caan tawite sung lawng na mikhual ka si.",
			"13": "<sup>13</sup> Hi leilung hi ka fehsan ih ka um nawn lo tikcu caan a thlen deuh hlan ahhin lungawi hnadai ih ka um theinak dingah khatlam i hoisan hram aw."
		},
		"40": {
			"1": "<sup>1</sup> Bawipa ih bomnak cu thinsau in ka hngak ringring, Cule i run ngai ih ka aunak a thei.",
			"2": "<sup>2</sup> Ṭihnungza khur thukpi sungin i dir suak; Ciarbeek duuppi in a khatmi kua sung ihsin, Lungto parah himte in i dinter ih Hnangamtein i ret.",
			"3": "<sup>3</sup> Hla thar sak ding i zirh, Kan Pathian faknak hla cu; Hi ka tonmi thil hi mi tampi in an hmuh tikah, An ṭih ding ih Bawipa cu an rinsan ding.",
			"4": "<sup>4</sup> Khawzing pawl biaknak ih a tel lotu le mi puarthau a kom lo ih Bawipa sawn a rinsantu cu mi thlawsuak an si.",
			"5": "<sup>5</sup> Maw Bawipa kan Pathian, Kan hrang thil tampi na tuah zo. Nangmah bangtuk zohman an um lo. Kan hrangah mangbangza tumtah mi na nei; A zate in sim le phuan ṭheh tum sehla, ka sim cawk dah lo ding.",
			"6": "<sup>6</sup> Raithawinak le thawhlawm pekmi pawl hi na duhmi an si lo. Biakṭheng parih ṭilva mei-ur thawinak pek khal na dilmi a si lo. Sualthlah thawinak pek khal na lungawimi a si lo. Cu ai-ah na thu theih theinak ah hna i pek ih,",
			"7": "<sup>7</sup> Na hnenah, “Hinah ka um. Ka hrangih na retmi na cazual sungah ka thuhla ngan in a um.",
			"8": "<sup>8</sup> Maw ka Pathian, na duhnak thlun cu ziang tlukin so ka duh! Na thupekmi cu ka thinlung sungah ka ret,” tiah ka lo ti.",
			"9": "<sup>9</sup> Maw Bawipa, na minung pawl an pumkhawmnak hmun ah, In runnak thuthangṭha ka sim. Cuih thusim cu ka cawl dah lo ding, ti cu na thei ko.",
			"10": "<sup>10</sup> Na runnak thuthang cu keimah hnen lawngah ka ret lo. Rintlak na sinak le in bomnak thu cu ka sim ringring a si. A hmunmi na duhdawtnak le na felnak cu, Na minung pawl an tonkhawmnak hmunah daiteón ka umpi meen lo.",
			"11": "<sup>11</sup> Maw Bawipa, ka parih zaangfahnak na neihmi cu cemter hram hlah aw. Na duhdawtnak le in tlaihsannak cun in humhim ringring ding.",
			"12": "<sup>12</sup> Harsatnak tampi in i kulh, siarcawk khal an si lo. Ka sualnak in i kai ngah, khua khal ka hmu thei lo. Ka lu parih sam hnakin an tam deuh ih ka thin a phang zo.",
			"13": "<sup>13</sup> Maw Bawipa, i run awla zamrang in i bawm hram aw.",
			"14": "<sup>14</sup> Keimah thah i tumtu pawl cu Ningzak le thinlung aa in um hai seh. Harsatnak ka ton ruangih lungawitu pawl cu, Dungah kirsal hai sehla mualpho in um hai seh.",
			"15": "<sup>15</sup> Hnihsuahsainak ih i hmangtu pawl cu, An sun ruangah ningzak in um hai seh.",
			"16": "<sup>16</sup> Na hnenih a rami pawl cu Lungawi le thinnuam in um hai seh. Na rundamnak a sunloihtu pawl cun, “Bawipa  ih maksak zia cu!” ti ringring hai seh.",
			"17": "<sup>17</sup> Maw Bawipa, kei cu mi rethei le mi tlasam ka si; Asinain nang cun i ruatzet. Nang cu i bawmtu le i Runtu na si; Maw Pathian, i ra bawm zaang aw."
		},
		"41": {
			"1": "<sup>1</sup> Mi farah pawl zawnruattu cu mi thlawsuak an si, An harsat caan ah Bawipa in a bawm ding.",
			"2": "<sup>2</sup> Bawipa in a kilkhawi ding ih a nunnak a humhim ding; Hi ram sungah hin mi lungawi a siter ding; A ral pawl ih kut sungah a taanta lo ding.",
			"3": "<sup>3</sup> A nat tikah Bawipa in a bawm ding ih a damter sal ding.",
			"4": "<sup>4</sup> Cule Bawipa ih hnenah, “Maw Bawipa, na parah ka sual zo. I zaangfah hram awla i damter hram aw,” ka ti.",
			"5": "<sup>5</sup> Ka ral pawl in in nahsiik ih in ṭongsanmi cu a sia ngaingai. “Ziangtikah so a thih ding ih, A hmin a hlohta ding cu?” in ti.",
			"6": "<sup>6</sup> I ra vehtu pawl cu thinlung tak in a rami an si lo. Ka parih thusia lawnglawng an hawl ih an kir sal tikah khawzakip ah in rel.",
			"7": "<sup>7</sup> I huatu pawl cun ka thu hlir thuthup ah an rel. Ka hrangih a sia pittawp tiangin an ruat.",
			"8": "<sup>8</sup> Annih in, “Besiazet in a na ih, A ihkhun ihsin a tho nawn zik lo,” in ti.",
			"9": "<sup>9</sup> Ka rualpi ṭha bik, ka rinsan bikmi le ka rawl i ṭawmtu rori in i phiarsawm zo.",
			"10": "<sup>10</sup> Maw Bawipa, i zaangfah awla i damter hram aw; Ka ral pawl ka lehrul theinak dingah.",
			"11": "<sup>11</sup> Ka ral pawl ih in neh lo a si ahcun, Ka parah na lung a awi a si, ti ka thei ding.",
			"12": "<sup>12</sup> A dikmi ka tuah ruangah nangmah in i bawm ding; Na hnenah kumkhua in i umter ding.",
			"13": "<sup>13</sup> Bawipa, Israel ih Pathian cu thangṭhat uh. Amah cu atu le kumkhua in thangṭhat uh. Amen, Amen."
		},
		"42": {
			"1": "<sup>1</sup> Zukneng in zo tidai a ngai duahdo vekin, Maw Pathian, nangmah cu ka lo ngai a si.",
			"2": "<sup>2</sup> Maw Pathian, a nungmi Pathian, Ka nunnak in nangmah cu tidai bangin a lo haal a si. Ziangtikah so na hnen ka thlen ih, Na mithmai ka hmuh ding?",
			"3": "<sup>3</sup> A sun a zan in ka ṭap ih, Mitthli lawng hi ka rawl a si. Ka ral pawl in, “Khui-ah so na Pathian cu a um?” tiah cat loin in sut.",
			"4": "<sup>4</sup> A cem ciami tikcu ka ruah sal tikah ka lung a kuai ṭheu. Mi senpi thawn Pathian inn ih kan rak feh ṭheu kha; Cutiih kan feh tikah keimah cu an hruaitu ka rak si; Lungawi aipuang in, au phah le Pathian thangṭhatnak hla sak phah in kan rak feh kha!",
			"5": "<sup>5</sup> Ziangah so hi tluk lawmmam in ka riah a siat? Ziangah so hi tluk lawmmam in ka thinlung a bang? Asinain ka ruahsanmi cu Pathian lawng a si. Amah cu ka thangṭhat sal ding; I Runtu le ka Pathian cu!",
			"6": "<sup>6</sup> Kan saltaannak hmun ah ka lung a kuai ṭheh zik thlang; Jordan ram in le Hermon le Mizar Tlang kiang ihsin Amah cu ka ciing ding.",
			"7": "<sup>7</sup> Tipithuanthum thuk in ti thuk dang a ko; Riahsiatnak cu ka nunnak sungah tisuar bangin le tilik bangin an ra thleng. Riahsiatnak tisuar an bang.",
			"8": "<sup>8</sup> Bawipa in nitinte in in duhdawtnak langter hram seh. Zan ah a hla cu ka thinlung ah a caam. Ka nunnak Pathian hnenah thla ka cam ding.",
			"9": "<sup>9</sup> Pathian, i ṭantu ka lungpi hnenah, “Ziangah so i hngilh zo? Ziang hrangah so ka ral pawl ih in tisiatnak cu ka tuar rero hrih ding?” tiah ka ti.",
			"10": "<sup>10</sup> In ṭongsannak cu ka hrangah hma hnaikhuar bangin a na; Cat bang loin, “Na Pathian cu khui-ah so a um?” in ti.",
			"11": "<sup>11</sup> Ziangah so hitluk lawmmam in ka riah a siat? Ziangah so hitluk lawmmam in ka thinlung a bang? Asinain ka ruahsanmi cu Pathian lawng a si. Amah cu ka thangṭhat sal ding. I Runtu le ka Pathian cu!"
		},
		"43": {
			"1": "<sup>1</sup> Maw Pathian, ka thu i rel sak awla, Pathian thei lomi pawl ih hmaiah, Sual nei lo ka sinak hi i than sak aw. Mi ṭha lo le mibum thiam pawl ihsin i run aw.",
			"2": "<sup>2</sup> Nangmah cu i humhimtu na si; Ziangah so i thlauthlak? Ka ral pawl ih in tisiatnak cu Ziangah so ka tuar hrih ding?",
			"3": "<sup>3</sup> Na tleunak le na thudik i pe hram awla, Na tlang thianghlim Zion ah le Na umnak na Biakinnpi ah i hruai kir hram hai seh.",
			"4": "<sup>4</sup> Cuticun maw Pathian na biakṭheng ah ka feh ding; Lungawinak le aipuannak i pek ruangah maw Pathian, ka Pathian, Tingrisit tum phah in thangṭhatnak hla ka sak ding.",
			"5": "<sup>5</sup> Ziangah so hitluk lawmmam in ka riah a siat? Ziangah so hitluk lawmmam in ka thinlung a bang? Asinain ka ruahsanmi cu Pathian lawng a si. Amah cu ka thangṭhat sal ding. I Runtu le ka Pathian cu!"
		},
		"44": {
			"1": "<sup>1</sup> Maw Pathian, kan hna in kan thei zo, Kan pu le kan pa pawl in in sim zo; Khuahlan laiih thil mangbangza na tuahmi pawl cu!",
			"2": "<sup>2</sup> Nangmah in Pathian thei lo pawl na dawi ih, Na minung pawl hi ram luahtu ah na tuahnak cu! Miphun dang pawl cu na hrem hai naón, Na minung pawl cu mi neinung ih na tuahnak pawl cu!",
			"3": "<sup>3</sup> Na miphun pawl in hi ram cu an ralnam in an neh a si lo; An cahnak in an neh khal a si lo. Na vorhlam ban thacak le huham, an hnenih na um ringringnak le, Na duhdawtnak an hnenih na langternak in an neh a si.",
			"4": "<sup>4</sup> Nangmah cu ka siangpahrang le ka Pathian na si. Na minung hnenah ral nehnak na pe.",
			"5": "<sup>5</sup> Na huham in kan ral pawl cu kan neh; Na hmin in in dotu pawl leilung ah kan palcih.",
			"6": "<sup>6</sup> Ka li hi ka rinsan lo; Ka ralnam khal hi i run theitu a si lo.",
			"7": "<sup>7</sup> Kan ral pawl ih kut ihsin in hum zo ih, In huatu pawl na neh hai a si.",
			"8": "<sup>8</sup> Nangmah cu kan lo thangṭhat ding ih, Kumkhua in kan lo cawimawi ding.",
			"9": "<sup>9</sup> Sikhalsehla maw Pathian, Nangmah in in hnong ih kan ral in in neh sal zo. Kan ralkap bu pawl hnenah na feh nawn lo.",
			"10": "<sup>10</sup> Kan ral pawl hmai ihsin in tlanter zo, Kan ral in kan thilri pawl in long ṭheh zo.",
			"11": "<sup>11</sup> Tuu vekih thah thluh dingah in siang zo; Ram dangdang ah in ṭhekdarh thluh zo a si.",
			"12": "<sup>12</sup> Na minung pawl na zuar hai ih An man na ngenmi cu zianghman reltlak a si lo. Na zuarmi man in zianghman hlawknak na ngah fawn lo.",
			"13": "<sup>13</sup> Kan parih na thil tuah mi hi kan kiangkap pawl in an hmuh tikah, In hmuhsuam ih in hnihsan.",
			"14": "<sup>14</sup> Miphun tampi lakah nautat phun ah kan cang; Nautat hmuhsuamnak thawn an lu in suthnawh ciamco.",
			"15": "<sup>15</sup> In duh lotu le ka ral pawl Hmuhsuamnak le relsiatnak ka theih ruangah,",
			"16": "<sup>16</sup> Ningzahnak in puan bangin i khuh ih, Mualpho in ka um ringring a si.",
			"17": "<sup>17</sup> Nangmah cu kan lo hngilh lo ih Kanmah thawn na thukamnak tla kan balsiat lo naón, Hi bangtuk thil hi kan parah a thleng.",
			"18": "<sup>18</sup> Kan thinlung hi a zuangzam dah lo; Kan ke khal na lamzin ihsin an pial dah lo.",
			"19": "<sup>19</sup> Asinain zohman bawmtu nei loin ramsa lakah in taanta ih, Thihnak khawthim sungah in hlonta a si.",
			"20": "<sup>20</sup> Kan Pathian biak kan cawl ih Ram dang khawzing hnenah thla kan cam sibang sehla,",
			"21": "<sup>21</sup> Nangmah in in thei thluh zo ding a si; Ziangahtile nang cu minung ih Ruahnak thup tla a thei ṭhehtu na si.",
			"22": "<sup>22</sup> Sikhalsehla nangmah ih ruangah Sun nihlawh thah tuar rero in kan um; Thah dingmi tuu tlukih ruah mi kan si.",
			"23": "<sup>23</sup> Maw Bawipa, ṭhang thlang aw! Ziangah so na ih ringring? Tho thlang aw! Kumkhua cun in taanta hram hlah aw.",
			"24": "<sup>24</sup> Ziangah so kan hnen ihsin na relh ringring? Kan harsatnak le kan tuarnak hi in hngilh sak hlah aw.",
			"25": "<sup>25</sup> Lei parih palcih mi kan si; Ral in in neh ih leivut lakah in thluk.",
			"26": "<sup>26</sup> Tho awla in bawm aw. A hmunmi in duhdawt ruangah in run hram aw."
		},
		"45": {
			"1": "<sup>1</sup> Ka thinlung cu ṭongṭha le ṭongmawi in a khat, Siangpahrang hrangih hi hla ka phuah tikah hin, Ka lei cu cangan thiam pa ih cafung bangtuk a si.",
			"2": "<sup>2</sup> Nang cu mipa hmuahhmuah lakah a piangbik na si, Na hmurka khal a thlum bik; Pathian in a lo thlawsuah a si.",
			"3": "<sup>3</sup> Maw siangpahrang bawipa, na taai ah na ralnam thlaih aw; Nang cu huham nei le mi sunglawi na si.",
			"4": "<sup>4</sup> Thudik le dingnak ṭan in, Mi dang hnakin a cuang in nehnak lamzin ah feh aw. Na ban thacak in nehnak tampi a lo pe ding.",
			"5": "<sup>5</sup> Na conkiang an hriam ngaingai; Na ral pawl ih thinhna a suntlang a si. Miphun tampi cu na ke hramah an tlu ding.",
			"6": "<sup>6</sup> Pathian ih a lo pekmi siangpahrang tokham cu, Kumkhua in kumkhua tiang a hmun ding. Na uknak cu lal kianghrol thawn dingtein na uk a si.",
			"7": "<sup>7</sup> A ṭhami cu na duh ih a ṭha lomi cu na hua; Curuangah Bawipa na Pathian in a lo hril zo ih, Siangpahrang dang hmuahhmuah hnakin na parah lungawinak hriak cu a burh zo a si.",
			"8": "<sup>8</sup> Na hnipuan tla cu myrr rimhmui, aloes rimhmui le kassia rimhmui pawl hnih mi an si ih an hmui vurvo. Vuiho ih cermi siangpahrang inn ah hlathiam pawl in awnmawi thawn an lo nompi a si.",
			"9": "<sup>9</sup> Na umnak innpi sungih a ummi nunau pawl cu Siangpahrang fanu an si. Na siangpahrang tokham ih vorhlam kap ah Ofir sui ṭha bik hlawnthil a hruktu Siangpahrang bawinu a um.",
			"10": "<sup>10</sup> Maw siangpahrang ih fala, Ka sim mi hi i thei sak hram aw: Na minung le na sungkhat pawl hngilh ta aw.",
			"11": "<sup>11</sup> Na mawi ruangah siangpahrang in a lo hahio ding. Na bawipa a si ih amah ih thu cu na ngai pei.",
			"12": "<sup>12</sup> Ṭai-ar khua nunau pawl in laksawng an lo pe ding. Mi lian pawl in nangmah ih tlaihsan duh ah paisa an hmang ding.",
			"13": "<sup>13</sup> Siangpahrang fanu cu siangpahrang inn sungah a um. Fala mawizet a si! A hnipuan cu sui pat ih tahmi a si.",
			"14": "<sup>14</sup> A hnipuan a mawi zetmi sin in siangpahrang hnenah an fehpi, Amah kilkhawitu nunau pawl in an thlun ih, Annih khal cu bawipa ih hnenah an fehpi.",
			"15": "<sup>15</sup> Lungawi aipuang in an feh ih Siangpahrang inn sungah an lut.",
			"16": "<sup>16</sup> Maw ka siangpahrang, fapa tampi na nei ding ih, Na pu le na pa ih ai-awhtu an si ding. Cule leilung pumpi uktu ah na tuah hai ding.",
			"17": "<sup>17</sup> Hi ka hla phuahmi in na hmin cu kumkhua in a nungter ding. Mi hmuahhmuah in nangmah cu Kumkhua in an lo thangṭhat ding."
		},
		"46": {
			"1": "<sup>1</sup> Pathian cu kan beunak le kan thazaang a si; Harsat caan ah cat loih in bawmtu a si.",
			"2": "<sup>2</sup> Curuangah zianghman kan ṭih lo ding; Leilung pi a hnin ṭheh ih, Tipithuanthum thuuk sungah tlangsaang pawl an cim ṭheh ih,",
			"3": "<sup>3</sup> Tifinriat pawl tilet tho in a huuk ih tlang pawl an hnin an cim hman ah kan ṭih lo ding.",
			"4": "<sup>4</sup> Pathian khawpi sungah le, Cungnungbik ih inn thianghlim sungah lungawinak a rak luanpitu tiva pakhat a um.",
			"5": "<sup>5</sup> Cuih khawpi ah Pathian a um ih Ziangtik hmanah siatsuah a si dah lo ding. Zingthlapit ah cuih khua bawm dingin a ra ding.",
			"6": "<sup>6</sup> Miphun pawl an tuk a sum, Uknak ram pawl an hnin ṭheh; Pathian in a aw a suah ih leilung pumpi cu a ziam ṭheh.",
			"7": "<sup>7</sup> Cungnungbik Bawipa cu kan hnenah a um. Jakob ih Pathian cu kan beunak lungpi a si.",
			"8": "<sup>8</sup> Ra uh; Bawipa ih a tuahmi hi zohhnik uh, Leilung tlun ih thil a siatsuah thei zia hi!",
			"9": "<sup>9</sup> Leilung pumpi ah ral a daihter; Li pawl a khiak ṭheh, fei pawl a sattan ṭheh ih, Ralphaw pawl mei in a ur ṭheh.",
			"10": "<sup>10</sup> Amah in, “Nan do awknak cu baang thlang uh, Keimah hi Pathian ka si kha thei uh; Miphun hmuahhmuah tlunah bawi bik ka si ih leilung pumpi tlun khal ah bawi bik ka si thotho,” tiah a ti.",
			"11": "<sup>11</sup> Cungnungbik Bawipa cu kan hnenah a um. Jakob ih Pathian cu kan beunak lungpi a si."
		},
		"47": {
			"1": "<sup>1</sup> Maw leilung mi pawl, lungawi in nan za beng uh; Pathian cu ring zetin hla in thangṭhat uh.",
			"2": "<sup>2</sup> Bawipa, Cungnungbik cu maktara Pathian a si. Amah cu a lian bik siangpahrang a si ih leilung pumpi uktu a si.",
			"3": "<sup>3</sup> Amah in miphun tampi tlun ah nehnak in pe ih, Miphun tampi uktu ah in tuah.",
			"4": "<sup>4</sup> Kan hrangah kan umnak leiram hi a hril; A duhdawt a minung pawl ih comi, Jakob ih uarmi ram sunglawi cu!",
			"5": "<sup>5</sup> Pathian cu a siangpahrang tokham ah a hung feh. Lungawi ih au thawm le tawtawrawt tum thawm a um, Bawipa a hung feh tikah cun.",
			"6": "<sup>6</sup> Pathian hnenah thangṭhatnak hla sak uh. Kan siangpahrang hnenah cawimawi- nak hla sak uh.",
			"7": "<sup>7</sup> Pathian cu leilung pumpi tlunah siangpahrang a si. Amah cu hla in thangṭhat uh.",
			"8": "<sup>8</sup> Pathian cu a siangpahrang tokham thianghlim ah a to. Miphun hmuahhmuah a uk ṭheh.",
			"9": "<sup>9</sup> Leilung miphun uktu pawl cu Abraham Pathian ih minung pawl thawn hmunkhat ah an tongkhawm. Raldotu ih ralphaw hmuahhmuah cu Pathian ta an si ṭheh. Amah cu a hleice ih sunloihmi a si."
		},
		"48": {
			"1": "<sup>1</sup> Bawipa cu a mak ngaingai ih Nasa zetih thangṭhat ding a si. Kan Pathian ih khawpi ah, A tlang thianghlim parah cun!",
			"2": "<sup>2</sup> Pathian ih tlang, Zion tlang cu A saang ih a mawi zet fawn. Siangpahrang khawpi cu leilung pumpuluk ih lungawinak a si.",
			"3": "<sup>3</sup> Pathian in cuih khawpi sung, A umnak ralhruang sungah cun, Himnak a um tiah a langter zo.",
			"4": "<sup>4</sup> Siangpahrang pawl hmunkhat ah an tongkhawm aw, Zion Tlang do dingah an ra.",
			"5": "<sup>5</sup> Asinain Zion Tlang an hmuh tikah an mang a bang; An ṭih ih an tlan thluh.",
			"6": "<sup>6</sup> Ṭihnak le phannak in an khat, Nau hring zik nunau bangin.",
			"7": "<sup>7</sup> Pathian in Tarshish lawng tumpi Nisuahlam thlisia hmang in a siatter ṭheh hai bangin.",
			"8": "<sup>8</sup> Ziangkimtithei Bawipa kan Pathian in a khawpi sungah, thil a tuahmi pawl kan thei zo; Atu-ah kan mit in kan hmu lala. Amah in a khawpi cu kumkhua in a humhim ding.",
			"9": "<sup>9</sup> Maw Pathian, na Biakinn sungah a hmunmi na duhdawtnak hi kan ruat ṭheu.",
			"10": "<sup>10</sup> Nangmah cu leilung khawzakip mi in an lo cawimawi ih, Na hmin cu leilung pumpi ah a thang. Dingnak thawn ramkip na uk.",
			"11": "<sup>11</sup> Zion ih minung pawl an lungawi ko seh. Na ṭhuthennak cu a dik a si. Judah khawpi pawl sungah lungawinak um ko seh.",
			"12": "<sup>12</sup> Zion tlang kimvel in feh uhla zohhnik uh. Ralvennak inn donhleisang pawl cu siarhnik uh.",
			"13": "<sup>13</sup> A phar pawl cu zoh ṭha uhla A ralhruang pawl cu hniksak uh; San thar mino pawl hnenih nan sim dingah.",
			"14": "<sup>14</sup> “Hi Pathian cu kumkhua in kumkhua tiang kan Pathian a si. Sanikhuk amah in in hruai ding.”"
		},
		"49": {
			"1": "<sup>1</sup> Mi hmuahhmuah in thei uh! Khawzakip ih a um minung pawl,",
			"2": "<sup>2</sup> Upa nauta le milian farah in Ngaihnik uh.",
			"3": "<sup>3</sup> Ka ṭongmi cu fimnak ṭongkam a si. Ka ruahnak cu sullam neimi an si.",
			"4": "<sup>4</sup> Phungthluk thu ka ruat ding ih Tingrisit tum phah in a tican ka fianter ding.",
			"5": "<sup>5</sup> Ka ral pawl in in kulh ih ṭihnak can hmanah, Ka thin a phang lo.",
			"6": "<sup>6</sup> An thilri a rinsantu pawl le an lennak a porh ciamco pawl in in kulh hmanah zianghman ka ṭih lo.",
			"7": "<sup>7</sup> Zohman in amah ih nunnak cu a tlen thei lo ding. A nunnak ih man cu Pathian a pe thei lo ding.",
			"8": "<sup>8</sup> Ziangahtile a nunnak ih man cu a khungtuk ih, Thihnak ihsin humhimnak ngah ding le,",
			"9": "<sup>9</sup> Kumkhua nunnak ngah ding ih a pek theimi man hman in a daih lo ding.",
			"10": "<sup>10</sup> Zokhal in mifim pawl an thi ih Mi aa le mi-hmuk pawl tla an thi thotho ti an hmu. An zatein an thilri cu an tefa an roh.",
			"11": "<sup>11</sup> An thlaan cu kumkhua in an inn a si. Cutawkah kumkhua in an um; Hlan ah leiram an rak nei naón!",
			"12": "<sup>12</sup> Minung cu a lennak in thihnak ihsin a hum thei lo ding. Ramsa vekin an hloral ve ding.",
			"13": "<sup>13</sup> Mah le mah a rinsan awzet pawl khi, Ziang an cang ti zohhnik uh! An lennak ih diriam pawl vanduai zia cu!",
			"14": "<sup>14</sup> Tuu bangin a thi ding lawng an si, Thih cu anmah khaaltu a si ding. Miding pawl cu anmah nehtu an si ding, Thihnak khua ah an ruangpi a thut ih, An inn ihsin lam hlapi ih an um tik ahcun!",
			"15": "<sup>15</sup> Pathian in kei cu i hum ding; Thihnak huham sung ihsin i runsuak ding.",
			"16": "<sup>16</sup> Mi pakhatkhat a len vivo tikah le, A lennak cu a karh sinsin tikah na lung sia hlah.",
			"17": "<sup>17</sup> A thih tikah zianghman a keng thei lo ding; A lennak in thlaan ah a thlun lo ding.",
			"18": "<sup>18</sup> Mi pakhatkhat leilung tlun a nunnak ah hin lungdaihnak a ngah ih a hlawhtlin ruangih an porhzet hman ah,",
			"19": "<sup>19</sup> Thihnak a ton tikah cun kumkhua ih khawthimnak hmunah A pu le a pa pawl a vun thlun thotho ding.",
			"20": "<sup>20</sup> Minung cu a sunlawinak in thihnak ihsin a hum thei lo ding. Ramsa vekin a hloral ve ko ding."
		},
		"50": {
			"1": "<sup>1</sup> Ziangkimtithei Pathian Bawipa cu a ṭong; Nisuahnak ihsin nitlaknak tiang, leilung pumpi cu a ko.",
			"2": "<sup>2</sup> Pathian cu Zion ihsin ni bangin a tlang; Mawinak famkim a neitu Zion khawpi cun!",
			"3": "<sup>3</sup> Kan Pathian cu a ra, a sinan daiteón a ra lo. A hmailam ah mei a alh hluahhlo ding ih, A kimvel ah nasa zetin thlipi a huuk ding.",
			"4": "<sup>4</sup> A minung pawl thu a ṭhen tikah theihpitu ah lei le van a ko ih,",
			"5": "<sup>5</sup> “Thawinak pek tahratin keimah thawn thukamnak a tuahtu ka mithiang pawl cu ka hnenah rak kokhawm hai uh,” a ti.",
			"6": "<sup>6</sup> Van pawl cun Pathian cu a ding, Amah cu thuṭhentu a si, tiah an aupi.",
			"7": "<sup>7</sup> “Maw ka minung pawl, ngai uh, ka ṭong ding. Maw Israel, fiangtein ka lo theiter ding. Keimah hi Pathian, nan Pathian ka si.",
			"8": "<sup>8</sup> Ka hnenih nan pek ringring mi thawinak le mei-urthawinak pawl ruangah ka lo kawk hai a si lo.",
			"9": "<sup>9</sup> Nan inn ihsin nan rak kenmi nan cawcang ka ṭul lo; Nan ṭilva rual lakih nan me pawl khal ka ṭul lo.",
			"10": "<sup>10</sup> Ziangahtile hramlak ih ramsa hmuahhmuah ka ta an si ih, Siarcawk lo tlangpar ih ṭilva pawl khal ka ta an si.",
			"11": "<sup>11</sup> Vate hmuahhmuah le hramlak ih a nungmi hmuahhmuah khal ka ta an si ṭheh.",
			"12": "<sup>12</sup> Ka rilrawng hman sehla nannih ka lo sim hai lo ding; Ziangahtile leilung pumpi le a sung ummi hmuahhmuah hi ka ta an si.",
			"13": "<sup>13</sup> Cawcang sa ka ei mawsi? Me thii ka in mawsi?",
			"14": "<sup>14</sup> Nan lungawinak hi Pathian hnen ih nan pekmi thawinak si sawnseh. Cule pek ding tiih nan kam ciami hmuahhmuah cu Ziangkimtithei hnenah pe uh.",
			"15": "<sup>15</sup> Harsatnak a thlen tikah keimah i ko uhla ka lo run hai ding ih, Nannih in in thangṭhat ding,” tiah a ti.",
			"16": "<sup>16</sup> Asinain mi ṭha lo hnenah Pathian in, “Ka thupekmi cu ziangah so nan saal duh rero? Ka thukam cu ziangah so nan rel duh rero?",
			"17": "<sup>17</sup> Nan ziaza rem ding cu nan duh lo ih ka thupekmi pawl cu nan dungtun ṭheh.",
			"18": "<sup>18</sup> Fifir nan hmuh tikah a rualpi ah nan cang; ṭaangṭawm sualnak a tuahtu pawl thawn nan kom aw.",
			"19": "<sup>19</sup> Ṭong ṭha lo ṭong ding ahcun nan zamrang zet. Thuphan sim ding ahcun nan ṭhukṭhun dah lo.",
			"20": "<sup>20</sup> Nan unau pawl ih ṭhat lonak hawl le sualpuh ding ahcun tiar cia in nan um ringring.",
			"21": "<sup>21</sup> Hi tluk thil ṭha lo nan tuah naón kei cun zianghman ka ṭong dah lo. Curuangah keimah tla hi nanmah tlukfangah in ruat. Asinain atu cu nun ka lo sim ding, Fiangtein ka lo sim hai ding.",
			"22": "<sup>22</sup> Zianghman ah i siar lotu pawl, Hi thu hi ṭhatein ngai uh; Culole ka lo siatsuah thluh hai ding. Zohman runtu nan nei lo ding.",
			"23": "<sup>23</sup> Ka hnenih lungawinak nan langtermi hi keimah in upat nan raithawinak a si. Ka thu a thluntu hmuahhmuah cu Ka run hrimhrim ding,” a ti."
		},
		"51": {
			"1": "<sup>1</sup> Maw Pathian, a hmunmi na duhdawtnak ruangah, Kei hi i zaangfah hram aw. Na zaangfahnak a tum ruangah Ka sualnak cu hnawtfai thluh hram aw.",
			"2": "<sup>2</sup> Ka ṭhat lonak cu kholhfai thluh awla, Ka sualnak ihsin i thiangter hram aw.",
			"3": "<sup>3</sup> Ka tuah sualmi cu ka thei ih, Ka sualnak cu ka ciing ringring.",
			"4": "<sup>4</sup> Na parah, na par hrimhrim ah, ka sual; Na mithmuh ah thil ṭha lo ka tuah zo. Curuangah thuṭhennak i pekmi cu a dikmi a si; Mimawh ih i ret khal a dikmi a si.",
			"5": "<sup>5</sup> Ka suahthlak in mi ṭha lo ka si, Ka nu ih pum sung ihsin misual ka si zo.",
			"6": "<sup>6</sup> Thutak le thinlung tak cu na duhmi an si. Ka thinlung cu na fimnak in khatter aw.",
			"7": "<sup>7</sup> Ka sualnak hi hyssop thawn fai tein i hlonsak awla mi thiangah ka cang ding. I kholh awla vur hnakin ka vaar sawn ding.",
			"8": "<sup>8</sup> Thinnomnak le lungawinak awkam i theiter hram aw. Cutin na siatsuah ciami ka taksa cu thinnuam le hnangam in a um sal ding.",
			"9": "<sup>9</sup> Ka sualnak zoh duh hlah awla, Ka ṭhat lonak kha i hnawtfai sak thluh aw.",
			"10": "<sup>10</sup> Maw Pathian, thinlung thiang ka sungah seemter aw. Ka sungah a thar le a dikmi lungput run ret aw.",
			"11": "<sup>11</sup> Na umnak ihsin i dawi hram hlah awla, Na thlarau thianghlim cu ka hnen ihsin la hram hlah aw.",
			"12": "<sup>12</sup> Na runnak ihsin a rami thinnomnak cu i pe sal awla, Ka thlarau cu na thu ngaitu siter hram aw.",
			"13": "<sup>13</sup> Cutin misual hnenah na thupek mi cu ka zirh ding ih, Na hnenah an ra kir saal ding.",
			"14": "<sup>14</sup> Maw Pathian, i Runtu, ka nunnak cu zuah hram awla, Na dingnak cu lungawi zetin ka aupi ding.",
			"15": "<sup>15</sup> Maw Bawipa, ka hmur run ong awla, Ka kaa in na thangṭhatnak ka phuang ding.",
			"16": "<sup>16</sup> Thawinak pekmi cu na duhmi a si lo. Na duh sisehla ka lo pe zo ding. Mei-ur thawinak khal na lungawi mi a si lo.",
			"17": "<sup>17</sup> Maw Pathian, ka lo pekmi thawinak cu, A kekkuaimi thinlung a si. A kekkuaimi le sualsir thinlung cu na hnong lo ding.",
			"18": "<sup>18</sup> Maw Pathian, Zion parah zaang- fahnak nei awla bawm hram aw. Jerusalem khua kulhnak pawl cu dawl sal hram aw.",
			"19": "<sup>19</sup> Cutin thawinak pawl le mei-ur thawinak pawl parah, Na lung a awi ding ih Na biakṭheng parah cawcang pawl cu thawinakah pek an si ding."
		},
		"52": {
			"1": "<sup>1</sup> Maw micak pa, ziangah so thil sual na tuahmi cu tluang na khawnpi rero? Pathian ih rintlak sinak cu kumkhua in a hmun.",
			"2": "<sup>2</sup> Nang cun midang siatsuah ding na ngaihtuah; Na lei cu lumehnak namte vekin a hriam. Cat loin thuphan na per ringring.",
			"3": "<sup>3</sup> A ṭhami hnakin a siami na duh sawn ih, Thudik hnakin thudik lo na tlaihsan sawn a si.",
			"4": "<sup>4</sup> Maw thuphanper pa, na ṭongkam in midang thinlung natter khi nuam na ti zet.",
			"5": "<sup>5</sup> Curuangah Pathian in a lo siatsuah ding, kumkhua in; A lo kaihrem dingih na puanthlam ihsin a lo phih suak ding. Minung umnak ram ihsin a lo hlon ding.",
			"6": "<sup>6</sup> Cumi cu midang pawl in an hmuh tikah an ṭih ding. An lo hnihsan ding ih,",
			"7": "<sup>7</sup> “Zohhnik uh, humhimnak duh ah Pathian rinsan loin amah ih lennak sawn a rinsantu, Lung hnangamnak cu ṭhat lonak in a hawltu pa hinah a um,” tiah an lo ti ding.",
			"8": "<sup>8</sup> Sikhalsehla kei cu Pathian inn kiangih a kho mi, Olif thingkung bangtuk ka si. A hmunmi a duhdawtnak cu kumkhua in ka rinsan a si.",
			"9": "<sup>9</sup> Maw Pathian, na thil tuah cia mi ruangah, Ka lo lawm ringring ding. Na minung pawl ih tonkhawmnak hmun ah na ṭhat zia cu ka aupi ringring ding."
		},
		"53": {
			"1": "<sup>1</sup> Mi aa pawl cun an thinlung tein, “Pathian a um lo,” an ti. Minung hi ziangtlukinso an siat? Tuksumza thil tampi an tuah! Thil ṭha tuahtu pakhatte hman an um lo.",
			"2": "<sup>2</sup> Minung lakah fimnak a neitu le Pathian a betu pakhat tal an um maw tiah Pathian in vancung ihsin a run zoh.",
			"3": "<sup>3</sup> Asinain an zate in an pial ṭheh! An nunzia tiangin a borhbah ṭheh a si. Zohman thilṭha tuahtu an um lo. Pakhatte hman an um lo.",
			"4": "<sup>4</sup> Bawipa in, “Hi mi ṭha lo pawl hi, Theihthiamnak zianghman a nei lo mi maw an si? Minung in saang an ei vekin, Ka minung pawl an ei ṭheh a si. Ka hnenah thla an cam fawn lo,” a ti.",
			"5": "<sup>5</sup> Sikhalsehla annih cu ṭihphang in an um ding. An neih dah keel lomi ṭihphannak an nei ding. Ziangahtile Pathian in nan ral pawl ih ruh cu a ṭhekdarh thluh. An tumtahmi hmuahhmuah a cemter ṭheh, Ziangahtile annih cu a hnonmi an si.",
			"6": "<sup>6</sup> Zion ihsin Israel hnenah runnak ra sehla ka va duh so! Pathian in a minung pawl a ṭhansoter saal tikah, Jakob ih tesinfa pawl an lung a awi ding ih, Israel mi pawl an ai a puang zet ding a si."
		},
		"54": {
			"1": "<sup>1</sup> Maw Pathian, na huham in i run awla, Na cahnak in i luatter hram aw.",
			"2": "<sup>2</sup> Maw Pathian, ka thlacamnak ngai awla, Ka ṭongkam i theihsak hram aw.",
			"3": "<sup>3</sup> Mi puarthau pawl keimah do dingah an ra ih, Mi zaangfah nei lo pawl keimah that dingah an ra. Pathian zianghman ih a siar lo minung pawl cu!",
			"4": "<sup>4</sup> Pathian cu i bawmtu a si ih Bawipa cu ka nunnak a cawmdawltu a si, ti ka thei.",
			"5": "<sup>5</sup> Pathian in ka ral pawl cu anmah ih ṭhat lonak in hrem seh. Rinsan tlak a si ruangah ka ral pawl cu a siatsuah hai ding.",
			"6": "<sup>6</sup> Maw Bawipa, lungawi zetin na hnenah thawinak ka pe ding. Lungawi in ka lo thangṭhat ding. Ziangahtile nang cu na ṭha.",
			"7": "<sup>7</sup> Ka harsatnak hmuahhmuah sungin i luatter zo ih, Ka ral pawl an sun kha ka mit in ka hmu zo."
		},
		"55": {
			"1": "<sup>1</sup> Maw Pathian, ka thlacamnak hi thei hram awla, Ka lo ngennak hi dungtun hram hlah aw.",
			"2": "<sup>2</sup> I ngai awla i sawn hram aw. Ka donhar ruangah ka baang zo.",
			"3": "<sup>3</sup> Ka ral pawl ih in hro ruangah le Mi ṭha lo pawl ih in hmuhsuam ruangah ka bei a dong. Harsatnak ka parah an thlenter. Ka parah an thin a heng ih in hua fawn.",
			"4": "<sup>4</sup> Ṭihnak in ka thinlung cu a khat ih, Thih ṭihnak in i delh a si.",
			"5": "<sup>5</sup> Ṭihphannak le khurhnakin i kai, Tuksum in ka ṭhia thlohthlo.",
			"6": "<sup>6</sup> Aw, thuro bangin thla nei ningla ka va duh so! Ka zam hlo ding ih colhnak ka ngah ding naón.",
			"7": "<sup>7</sup> Hlapi ah ka zam ding ih nelrawn ah umnak inn ka sak ding.",
			"8": "<sup>8</sup> Thlisia ruahpi tuar lo dingah Zamrangte in beunak ka hawl ding.",
			"9": "<sup>9</sup> Maw Bawipa, ka ral pawl an lung aa ter awla, An ṭong hnokhnaiter thluh aw. Ziangahtile khawpi sungah sual nak le tawh awknak lawng ka hmu.",
			"10": "<sup>10</sup> A sun a zan in khawpi kulhnak phar par ihsin khawpi cu an vel, Khawpi cu buainak le tuahmawhnak lawngin a khat.",
			"11": "<sup>11</sup> Hmunkip ah siatsuahnak lawng lawng a um ih, Khawsung lamzin tla cu huatsuah le bum awknak lawngin a khat.",
			"12": "<sup>12</sup> I zawmtaitu cu ka ral si sehla Ka tuar thei paam ding. I hmuhsuamtu cu i ngaih lotu si sehla ka relhsan mai ding.",
			"13": "<sup>13</sup> Sikhalsehla atu ka ral cu nangmah ka theih mi, Ka hnaṭuanpi le ka rualpi na rak si.",
			"14": "<sup>14</sup> Nuam zetin thu kan ruah aw ih Biakinnpi ah misenpi thawn kan feh tlang ṭheu.",
			"15": "<sup>15</sup> Rin lopi ah thihnak cu ka ral pawl parah thleng seh; Mithi khua Sheol ah an nungcung in feh hai seh. An innsang sung le an thinlung sungah ṭhat lonak hlir khatseh.",
			"16": "<sup>16</sup> Bomnak dil in Bawipa Pathian ka ko. Amah in i run ding.",
			"17": "<sup>17</sup> Ka phunzainak le ka aihramnak cu a hnenah, Zing, sun le zan ah a thleng ih Ka aw cu a thei ding.",
			"18": "<sup>18</sup> Ral tampi ka donak hmun ihsin Him damteón i kirpi ding.",
			"19": "<sup>19</sup> Kumkhua in uktu bawi a si ringringtu Pathian in, Ka aunak a thei ding ih ka ral pawl cu a neh ding. Annih cun zianghman an tuah thei lo ding. Ziangahtile Amah ṭihzahnak zianghman an nei lo.",
			"20": "<sup>20</sup> A hlanih ka rualpi in a rualpi pawl a do. A thukam ciami cu a balsiat ṭheh a si.",
			"21": "<sup>21</sup> A kaa cu sahriak hnakin a naal sawn; Asinain a thinlung sungah huatnak a khat. A ṭongkam cu siti hnakin a neem sawn; Asinain ralnam vekin mi a aat.",
			"22": "<sup>22</sup> Nan thilrit cu Bawipa hnenah ṭhum uhla, Nan tha a lo damter ding. Miding cu ziangtik hmanah a rilsawnter dah lo ding.",
			"23": "<sup>23</sup> Sikhalsehla maw Pathian, nang cun mi thattu pawl le Thuphanpertu pawl cu an san kauseu hlanah khur thukpi sungah na thlak hai ding. Asinain kei cun nangmah lawng ka lo rinsan a si."
		},
		"56": {
			"1": "<sup>1</sup> Maw Pathian, zaangfahnak ka parah nei hram aw; Ka ral pawl in in do ih cat loin in hrem a si.",
			"2": "<sup>2</sup> Sun nihlawh in ka ral pawl in in do. Keimah dotu hi an tam ngaingai.",
			"3": "<sup>3</sup> Ṭihphannak ka neih tikah, Maw Ziangkimtithei Bawipa, Nangmah ka lo rinsan a si.",
			"4": "<sup>4</sup> Pathian ka ring ih a thukamnak ka thangṭhat. Amah ka rinsan ih zianghman ka ṭih lo ding. Mihring cun ka parah ziangso an tuah thei ding?",
			"5": "<sup>5</sup> Ka ral pawl in sun nihlawh harsatnak in pe. Keimah tuahmawh ding lawng a phunphun in an ruat.",
			"6": "<sup>6</sup> Keimah thah duh ah an relhnak hmunah an tongkhawm aw ih, Ka tuahmi hmuahhmuah in zoh thup ringring.",
			"7": "<sup>7</sup> An ṭhat lonak ruangah, maw Pathian, hrem hai aw. Na thinheng in hlonhlo thluh hai aw.",
			"8": "<sup>8</sup> Ziangtluk in ka thin a baang ti cu na thei. Ka mitthli cu na palang sungah na khum zo. Na cabu sungah na ngan zo a si lo maw?",
			"9": "<sup>9</sup> Nangmah ka lo kawh ni ihsin Ka ral pawl dungah an siip ding. Hi thil pakhat ka thei: Pathian cu keimah lam ah a ṭang.",
			"10": "<sup>10</sup> Pathian cu ka rinsan ih a thukamnak ka thangṭhat. Bawipa ih thukamnak cu ka thangṭhat a si.",
			"11": "<sup>11</sup> Amah cu ka rinsan ih zianghman ka ṭih lo ding. Mihring cun ka parah ziangso an tuah thei ding?",
			"12": "<sup>12</sup> Maw Pathian, ka lo tiamkam ciami cu ka lo pe ding. Nangmah cawimawinak cu ka raithawinak ai-ah ka lo pe ding.",
			"13": "<sup>13</sup> Ziangahtile thihnak ihsin i luatter ih, Rilhbahnak ihsin i hum zo a si. Curuangah Pathian nangmah ih mithmuh ah ka feh, Nunnak lamzin tleu ah."
		},
		"57": {
			"1": "<sup>1</sup> I zaangfah hram aw; Maw Pathian, i zaangfah hram aw; Na hnenah himnak duh ah ka ra. Ṭihphannak a cem thluh hlan lo, Na thladem thuaiah humhimnak ka ngah a si.",
			"2": "<sup>2</sup> Pathian ka ko, Cungnungbik cu! Ka ṭulmi hmuahhmuah i petu Pathian cu ka ko.",
			"3": "<sup>3</sup> Van ihsin i run awi ding ih i run ding; I palcih rerotu cu ningzak koin a tuah hai ding. Pathian in a hmunmi a duhdawtnak le rintlak a sinak cu ka hnenah a langter ding.",
			"4": "<sup>4</sup> Kiosa lakah ka it, Mi ei-tu kiosa lakah; An ha cu feipi le conkiang vek an si ih, an lei cu ralnam hriam bangtuk an si.",
			"5": "<sup>5</sup> Maw Pathian, na maksak zia cu vanah khin langter awla, Na sunlawinak khal leilung tlun hmuahhmuah ah langter aw.",
			"6": "<sup>6</sup> Keimah kaih duh ah ka ral pawl in suurthang in kam. Mangbang vansaangin ka lu ka kun. Ka fehnak lamzin ah khur an lai. Asinain anmah riangri an tla.",
			"7": "<sup>7</sup> Ka thinlung cu a hnget ko, Maw Pathian, ka thinlung cu a hnget a si. Hla ka sak ding ih ka lo thangṭhat ding.",
			"8": "<sup>8</sup> Maw ka thlarau, ṭhang thlang aw. Ka ṭingṭang le ka lemlawi pawl, tho thlang uh. Ni khal ka ṭhang ding.",
			"9": "<sup>9</sup> Maw Bawipa, miphun tampi lakah ka lo lawm ding! Minung tampi lakah ka lo cawimawi ding!",
			"10": "<sup>10</sup> A hmunmi na duhdawtnak cu vancung a thleng; Rintlak na sinak in van a dai.",
			"11": "<sup>11</sup> Maw Pathian, na maksak zia cu van ah khin langter awla, Na sunlawinak cu leilung pumpuluk ah langter aw."
		},
		"58": {
			"1": "<sup>1</sup> Maw uktu pawl, dik zetin thu hi nan ṭhen ngaingai maw? Mi hmuahhmuah diktein an thu nan ṭhen sak ngaingai maw?",
			"2": "<sup>2</sup> Asilo! Thil ṭha lo tuah nan tummi lawnglawng nan ruat ih, Hi ram sung thisen a luangtertu cu nanmah nan si.",
			"3": "<sup>3</sup> Mi ṭha lo pawl cu an nu ih pum sung ihsin an ṭha lo cia; An suahthlak in an pial ih thuphan an per a si.",
			"4": "<sup>4</sup> Rul vekin tur an nei ih an tur cu thihsii a si. Thu theih duh lo ah an hna an phit.",
			"5": "<sup>5</sup> Rul ai nei ih aw siseh, mitkher thiam ih aw siseh, A thei thei nawn lotu rulngan hnaset bangtuk an si.",
			"6": "<sup>6</sup> Maw Pathian, an ha pawl khiak ṭheh aw; Maw Bawipa, hi ṭihnungza kiosa pawl ih ho cu thlong ṭheh aw.",
			"7": "<sup>7</sup> A dokmi tidai bangin cem ṭheh hai sehla, Lamzin ih palbeek mi hrampi bangin vuai ṭheh hai seh.",
			"8": "<sup>8</sup> Kharkhem a feh phah ah a hnang ih a cemral bangin si hai seh. A thi cia in a suakmi naute Khawtleu a hmuh dah lo vekin si hai seh.",
			"9": "<sup>9</sup> Cuih thu an theih hlanah hram bur bangin tan ṭheh an si. Pathian thinhengnak in an nun lai rori ah thlisia bangin a semhlo thluh hai ding.",
			"10": "<sup>10</sup> Miding pawl in misual pawl hremnak an tuar kha an hmuh tikah an lung a awi ding. Mi ṭha lo pawl ih thisen ah an ke an kholh ding.",
			"11": "<sup>11</sup> Cutikah mi in, “Miding pawl in laksawng an ngah ngaingai, Leilung pumpi thuṭhentu Pathian a um ngaingai a sihi!” an ti ding."
		},
		"59": {
			"1": "<sup>1</sup> Ka Pathian, ka ral pawl ih kut sungin i run hram aw. Keimah i dotu pawl ihsin i hum hram aw.",
			"2": "<sup>2</sup> Hi mi ṭha lo pawl kut ihsin i hum awla, Hi mi thattu pawl kut ihsin i luatter hram aw.",
			"3": "<sup>3</sup> Zohhnik! Keimah do dingah in bawh. Zaangfah nei lo pawl cu keimah do dingah an tiar aw cia. Sualnak le mawhnak ka neih ruangah a si lo;",
			"4": "<sup>4</sup> Maw Bawipa, ka sualnak zianghman a um lo naón, Hi bangtuk in an umnak hmun ciar ah an tiar aw cia.",
			"5": "<sup>5</sup> Maw Bawipa, Ziangkimtithei Pathian, tho awla i ra bawm aw. Israel ih Pathian, nangmahte in zoh ve hnik aw! Ṭhang awla hi pawl hi hrem hai aw. Hi mi ṭha lo mi zuarthlai pawl parah cun Zianghman zaangfahnak nei hlah aw.",
			"6": "<sup>6</sup> Zanlam ah an ra sal, Khawpi sung sukso ah an vak ih, Uico bangin an hngirhngir phahphah.",
			"7": "<sup>7</sup> An ṭongmi hi ngaihnik aw! An lei cu an ka sungah ralnam vek a si. Asinain annih in, “Zoso in thei ding?” an ti.",
			"8": "<sup>8</sup> Asinain maw Bawipa, nang cun na hnihsan hai. Cubangtuk miphun cu hnihsuahsainak ah na hmang a si.",
			"9": "<sup>9</sup> Maw i ṭantu, na thazaang a si ka rinsan; Maw Pathian, nangmah cu ka beunak lungpi na si.",
			"10": "<sup>10</sup> I duhdawtu ka Pathian cu ka hnenah a ra ding. Ka ral pawl an sung cu amah in i hmuhter ding.",
			"11": "<sup>11</sup> Maw Pathian, that ṭheh hlah aw, Ka minung pawl in an hngilh thluh pang ding. Na cahnak in ṭhekdarh thluh hai awla neh thluh hai aw. In humtu kan Bawipa!",
			"12": "<sup>12</sup> An hmur ah sualnak a um; An ṭongkam cu sual ṭongkam a si. An puarthaunak ahcun awk-aw hai seh. Mi an cam ih thuphan an per ruangah,",
			"13": "<sup>13</sup> Na thinheng in siatsuah hai aw; Pakhat hman zuah lo in siatsuah thluh hai aw. Cule mi hmuahhmuah in, Israel ram cu Pathian in a uk ih A uknak cu leilung khuazakip ah a thleng ṭheh, ti an thei ding.",
			"14": "<sup>14</sup> Ka ral pawl cu zanlam ah an ra kir sal, Uico vekin hngirhngir phah in khawpi sungah an vak.",
			"15": "<sup>15</sup> Uico rawl hawl bangin an tawi an vak ih, Ei khop an ngah lo tikah an kio an ai.",
			"16": "<sup>16</sup> Sikhalsehla na cahnak cu hla in ka sa ding. Zingtinte a hmunmi na duhdawtnak thu cu ring zetin ka sa ding. Nang cu ka beunak lungpi na si, Ka harsat caanah ka dornak na si.",
			"17": "<sup>17</sup> Maw i ṭantu, nangmah ka lo thangṭhat ding. Ka beunak cu Pathian a si; I duhdawtu Pathian cu."
		},
		"60": {
			"1": "<sup>1</sup> Maw Pathian, kannih cu in hnong zo ih in tisiat zo. Kan parah na thin a heng zo; Asinain kan lam hoikir saal hram aw.",
			"2": "<sup>2</sup> Kan ram hmuahhmuah na hnin thluh ih na saat kuai ṭheh zo. A hma cu damter saal aw, Ziangahtile a tla kuai thluh pang ding.",
			"3": "<sup>3</sup> Na minung pawl cu harsatnak tamzet na tuarter zo. In ritertu sabit in pe ih kan sawn kan ril.",
			"4": "<sup>4</sup> Nangmah a lo ṭihzahtu pawl hrangah thantaar na thlai sak. An ral pawl kut sung ihsin an luat theinak dingah.",
			"5": "<sup>5</sup> Na cahnak in in run aw. Na duhdawtmi na minung an luat theinak dingah Kan thlacamnak in let hram aw.",
			"6": "<sup>6</sup> A hmunthiang sung ihsin Pathian in “Lungawi zetin Shekhem cu ka ṭhen ding; Sukkoth phairawn cu ka miphun hnenah ka zem ding.",
			"7": "<sup>7</sup> Gilead ram cu ka ta a si, Manasseh khal ka ta a si. Efraim cu ka lukhuh a si; Judah cu ka bawi kianghrol a si.",
			"8": "<sup>8</sup> Asinain Moab ram cu ka kut kholhnak kheng ah ka hmang ding; Edom ramah ka kedam ka hlon ding, Ka ta a si ti theihnak ah. Filistin ram parah neh-nak aw thawn ka au ding,” tiah a ti.",
			"9": "<sup>9</sup> Maw Pathian, ralhruang kulhmi khawpi ah zoso i feh pi ding? Edom ah zoso i hruai ding?",
			"10": "<sup>10</sup> In thlauthla ngaingai mawsi? Kan ralkap pawl thawn na feh ve lo ding maw?",
			"11": "<sup>11</sup> Kan ral in do bawm aw. Ziangahtile milai bomnak cu a lak a si.",
			"12": "<sup>12</sup> Kan hnenih Pathian a ṭan ahcun kan neh ding; Kan ral pawl a neh ding a si."
		},
		"61": {
			"1": "<sup>1</sup> Maw Pathian, ka aunak ngai hram awla, Ka thlacamnak i theihsak hram aw.",
			"2": "<sup>2</sup> Ka thin a pih ruangah vanhram deng ihsin nangmah ka lo ko. Keimah hnakih a saangmi himnak lungpi ah i khor hram aw.",
			"3": "<sup>3</sup> Ziangahtile nang cu ka beunak lungpi na si; A khoh zetmi ka ṭannak ralhruang na si.",
			"4": "<sup>4</sup> Ka nundam sung hmuahhmuah, Na puanthlam sungah i umter aw. Na thla hnuai ah himnak i coter hram aw.",
			"5": "<sup>5</sup> Maw Pathian, ka thutiam pawl na thei zo ih, Nangmah a lo ṭihzahtu pawl ih ro cu i coter ve a si.",
			"6": "<sup>6</sup> Siangpahrang ih nunkhua sauter hram aw. Kum tampi nung vivo hram seh.",
			"7": "<sup>7</sup> Maw Pathian, na hmaika ah kum reipi uktu si hram seh. A hmunmi duhdawtnak le rintlak na sinak in hum hram aw.",
			"8": "<sup>8</sup> Cuticun ka thutiammi nitinte kimter phah in, Na hmin thangṭhatnak cat loin hla in ka sak ding."
		},
		"62": {
			"1": "<sup>1</sup> Pathian amah lawng ka nunnak in daitein a hngak; Ka rundamnak cu amah hnen ihsin a ra.",
			"2": "<sup>2</sup> Amah lawng hi ka lungpi le i runtu a si. I ṭantu cu amah a si ruangah zohman in in neh lo ding.",
			"3": "<sup>3</sup> Nannih pawl in ziangtik tiangso, Phar bang a sawn zomi le, Hauhruang vekih a tlu zik zomi, Mi pakhat cu nan do hrih ding?",
			"4": "<sup>4</sup> Upat a conak hmun ihsin dirh thlak lawng hi nan duhmi a si. Thuphan rel hi nuam nan ti zet. Nan hmurka cun thlawsuahnak ṭongkam a suak naón, Nan thinlung ngaingai cun nan camriam a si.",
			"5": "<sup>5</sup> Pathian amah lawng ka nunnak in daitein a hngak; Ka ruahsannak cu a hnen lawngah a um.",
			"6": "<sup>6</sup> Amah lawng hi ka lungpi le i runtu a si. I ṭantu amah a si ruangah zohman in in neh lo ding.",
			"7": "<sup>7</sup> Ka rundamnak le ka sunlawinak cu Pathian hnenah a um; Amah cu a cak zetmi i humtu a si ih, Ka beunak lungpi khal a si.",
			"8": "<sup>8</sup> Misenpi pawl, ziangtik khal ah Pathian rinsan ringring uh. Amah cu kan beunak lungpi a si, Nan harnak hmuahhmuah a hnenah sim uh.",
			"9": "<sup>9</sup> Minung cu thawthawt khat vek fang an si; Mitum mite, zianghman an si lo. Cuai ah khai awla zianghman an si zik lo. Thaw hnakin an zaang deuh a si.",
			"10": "<sup>10</sup> Thazaang ih mi nehnak rinsan hlah; Ruk ru in ziang khal ngah ding tumtah hlah; Cuti tuah in na len sinsin khal le cupawl cu rinsan duh hlah.",
			"11": "<sup>11</sup> Voikhat hnakih tam Pathian ih ṭong ka thei zo: Huham hmuahhmuah cu amah ih ta a si;",
			"12": "<sup>12</sup> A mi duhdawtnak cu a thleng aw dah lo. Maw Bawipa, mi hmuahhmuah cu an ṭuan vekin, An ṭuanman cu nangmah in na pe a si."
		},
		"63": {
			"1": "<sup>1</sup> Maw Pathian, nang cu ka Pathian na si ih nangmah ka lo ngai. Ka nunnak pumpi in nangmah a lo ngai a si. Leiro, leicaar le tidai um lonak leilung in tidai a haal vekin, Ka nunnak in nangmah a lo haal a si.",
			"2": "<sup>2</sup> Hmun thianghlim ah nangmah ka lo tong ih, Na cahzia le na sunlawi zia ka hmu zo.",
			"3": "<sup>3</sup> A hmunmi na duhdawtnak cu Nunnak hnakin a sunglawi sawn; Curuangah ka lo thangṭhat ding.",
			"4": "<sup>4</sup> Ka nundam sung hmuahhmuah ah Na hnenih lungawi thusim ka daiter lo ding. Ka kut thlir in na hnenah thla ka cam ding.",
			"5": "<sup>5</sup> Ka nunnak hi rawl thaw ei bangin a tlai zet a si. Nangmah thangṭhatnak hla lungawi in ka sak ding.",
			"6": "<sup>6</sup> Ihkhun tlun ih ka zau tikah nangmah ka lo thei; Zanvar nangmah lawng ka lo ruat.",
			"7": "<sup>7</sup> Ziangahtile nang cu i bawmtu na si ringring; Na thladem hnuai ah lungawi in hla ka sak.",
			"8": "<sup>8</sup> Ka nunnak in nangmah a lo pawk, Na vorhlam kut in i himter.",
			"9": "<sup>9</sup> Keimah thah i tumtu pawl cu Mithi khua ah an vung thleng ding.",
			"10": "<sup>10</sup> Raldonak ah ralnam in an thi ding ih, An ruak cu cinghnia in an ei ding.",
			"11": "<sup>11</sup> Pathian nangmah ruangah siangpahrang a lung a awi ding. Pathian hmin in thukamnak a tuahtu pawl an lung a awi ding. Asinain thuphan reltu pawl ih kaa cu phih an si ding."
		},
		"64": {
			"1": "<sup>1</sup> Maw Pathian, harsatnak ka tong; Ka thlacamnak ngai hram aw. Ṭihnungza ka ral pawl kut ihsin i run hram aw.",
			"2": "<sup>2</sup> Mi ṭha lo pawl ih phiarthupnak in i hum awla, Misual burpi lakin i run aw.",
			"3": "<sup>3</sup> An lei cu ralnam hriam bangin an taat ih, An ṭong siava cu conkiang bih in an bih.",
			"4": "<sup>4</sup> Mi an bawhnak ihsin an conkiang in mi ṭha pawl an sai; Rinlopi ah an sai; Phanmi zianghman an nei lo.",
			"5": "<sup>5</sup> Thu ṭha lo tawlrelnak ah pakhat le pakhat an forh aw. An thangkammi ṭhate ih thup ding lawng an ruat. “Zohman in hmu lo ding,” an ti.",
			"6": "<sup>6</sup> Thil ṭha lo an ngaihtuah ih, “Mi siatsuah dingah fel zetin kan tawlrel zo,” an ti. Minung ih thin le lung hi mangbangza a va si so!",
			"7": "<sup>7</sup> Asinain Pathian cun a conkiang in a sai hai ding ih, Rinlopi ah hma an pu ding.",
			"8": "<sup>8</sup> An ṭongkam a siat ruangah a siatsuah hai ding, Anmah a hmutu hmuahhmuah in tuksum in an lu an thing ding.",
			"9": "<sup>9</sup> An zate in ṭihphang in an um ding; Pathian ih thiltuahmi cu an sim ding ih, A hnaṭuanmi pawl an ruat ding.",
			"10": "<sup>10</sup> Bawipa ih thiltuahmi ruangah Miding pawl an lung a awi ding. A hnenah himnak an tong ding. Mi ṭha pawl hmuahhmuah in amah cu an thangṭhat ding."
		},
		"65": {
			"1": "<sup>1</sup> Maw Pathian, Zion ah kan lo thangṭhat ding ih, Kan thukammi cu kan kimter ding;",
			"2": "<sup>2</sup> Mi thlacam na theihsak ruangah. An sualnak a tam ruangah khuazakip in,",
			"3": "<sup>3</sup> Mi tampi na hnenah an ra ding. Kan sualnak in in neh ṭheu naón, Nangmah in in tlengfai sak ṭheu.",
			"4": "<sup>4</sup> Nangmah ih na hrilmi pawl cu mi lungawi an si; Na hmun thianghlim ih na umter mi tla mi lungawi an si. Na innih thil ṭha le na Biakinn thianghlim ih thlawsuahnak in kan hna in ngamter ding.",
			"5": "<sup>5</sup> Thil mangbang maksak tuah tahrat in in run let ih in run. Leilung khuazakip le tipi ral ih minung khal in nang an lo rinsan.",
			"6": "<sup>6</sup> Na cahnak in tlang pawl cu na toh ih, Cuticun na huham na langter.",
			"7": "<sup>7</sup> Tifinriat awn thawm le tisuar thawmvang pawl na daihter ih, Mi tampi ih awn-au thawm khal Nangmah in na daiter a si.",
			"8": "<sup>8</sup> Thil maksak pawl na tuah ruangah, Leilung pumpi in an lo ṭih. Na thil tuahmi ruangah lungawi au-nak thawm cu, Leilung khatlam dengin khatlam deng tiang a khawk a si.",
			"9": "<sup>9</sup> Leiram na duh ruangah ruah na surter, Leiram ṭha le leiram thlum-al ah na tuah. Na tuahmi tiva pawl cu an caar dah lo ih, Lei parah lo rawl an ṭoter. Cutluk fel in thil na tuah.",
			"10": "<sup>10</sup> Leileh mi ah ruah tampi na surter ih tidai in na ciarter. Leilung cu ruahti in na nemter, Cule thlaikho pawl na ṭhanter.",
			"11": "<sup>11</sup> Na ṭhatnak in ziangtluk rawl tam so a suahter! Na fehnak kipah ziang hmuahhmuah duhzat in a um.",
			"12": "<sup>12</sup> Hramhring lakah cun ṭilva an khat; Tlangtluan pawl cu lungawinak in an khat.",
			"13": "<sup>13</sup> Leenkolh hmuahhmuah cu tuurual in an khat ih, Phairawn pawl cu sangvut in a khat thluh. Lungawi in an au ih hmunkhat ah hla an sak."
		},
		"66": {
			"1": "<sup>1</sup> Leitlun mipawl, Pathian thangṭhat in lungawi in au uh.",
			"2": "<sup>2</sup> Amah hmin sunloihnak hla sa uh. Sunglawi zetin a hnenah cawimawinak pe uh.",
			"3": "<sup>3</sup> Pathian hnenah, “Na thil tuahmi pawl hi mangbangza an si, Na huham a nasa tukih na ral pawl hman ṭihnak in na hmaiah an bok.",
			"4": "<sup>4</sup> Leilung mi hmuahhmuah in na hmaiah kuun in an lo biak; Na thangṭhatnak hla an sak. Na hmin cawimawinak hla an sa,” tiah ti uh.",
			"5": "<sup>5</sup> Pathian ih tuahmi hi ra zohhnik uh! Minung lakih a tuahmi mangbangza hi!",
			"6": "<sup>6</sup> Tifinriat cu leilung ro ah a canter; Kan pu kan pa pawl in tivapi cu an ke in an tan; Cutiih a tuah ruangah a parah kan lung a awi.",
			"7": "<sup>7</sup> A cahnak in a uk kumkhua ih Miphun kip a mit in a zoh ringring. Ziangvek ral hman amah dodal in tho hlah hai seh.",
			"8": "<sup>8</sup> Miphun hmuahhmuah pawl, kan Pathian thangṭhat uh. Nan thangṭhatnak cu thang ṭheh seh.",
			"9": "<sup>9</sup> Amah in in nundamter zo ih In bahter sianglo a si.",
			"10": "<sup>10</sup> Maw Pathian, in hniksak zo; Ngun cu somei ih an hniksak bangin, Kannih khal in hniksak zo a si.",
			"11": "<sup>11</sup> Thang an kammi sungah in tlakter ih, Kan zaang parah thilrit ngaingai na suang.",
			"12": "<sup>12</sup> Kan ral pawl ih palcih mi ah in tuah ih, Meisa le tilian lakin kan feh. Asinain atu cu himnak hmun ah in thlenpi zo.",
			"13": "<sup>13</sup> Na inn ah mei-ur thawinak pawl ka rak keng ding; Ka lo kam ciami cu ka lo pe ding.",
			"14": "<sup>14</sup> Harsatnak ka ton laiih ka thukammi cu ka kimter ding.",
			"15": "<sup>15</sup> Biakṭheng parih ur dingah tuu ka lo pe ding; Mecang urnak rimthaw khal a um ding; Cawcang le mecang pawl thawinak ah ka pe ding; A meikhu cu vanah a kai ding.",
			"16": "<sup>16</sup> Pathian a upattu pawl, ra uhla ngai uh; Ka hrangih a thil tuahmi pawl ka lo sim hai ding.",
			"17": "<sup>17</sup> A hnenah bomnak dil in ka au. Hla in ka thangṭhat.",
			"18": "<sup>18</sup> Ka sualnak hi zianghman poisa loin um ningla, Bawipa in ka thlacamnak a ngai lo ding.",
			"19": "<sup>19</sup> Asinain Pathian in i thei zo; Ka thlacamnak a ngai zo a si.",
			"20": "<sup>20</sup> Ka thlacamnak a hnong lo ih A hmunmi a duhdawtnak khal ka hnen ihsin a lakkir lo ruangah Pathian cu ka thangṭhat a si."
		},
		"67": {
			"1": "<sup>1</sup> Maw Pathian, in zaangfah awla in thlawsuah hram aw; Zaangfah thinpemnak thawn in run zoh hram aw.",
			"2": "<sup>2</sup> Cuticun leilung pumpi in na duhnak an thei ding ih, Mi phunkip in nangmah ih runnak thu an thei ding.",
			"3": "<sup>3</sup> Maw Pathian, minung in lo thangṭhat hai seh; Mi hmuahhmuah in nangmah lo thangṭhat cio hai seh.",
			"4": "<sup>4</sup> Minung pawl dingthluk lairelnak thawn an thu na ṭhensak ih, Miphun hmuahhmuah na hruai hai ruangah lungawi in hla sa hai seh.",
			"5": "<sup>5</sup> Maw Pathian, minung in lo thangṭhat hai seh; Mi hmuahhmuah in nangmah lo thangṭhat cio hai seh.",
			"6": "<sup>6</sup> Leiram in rawl a suah zo; Pathian, kan Pathian in in thlawsuah zo a si.",
			"7": "<sup>7</sup> Pathian in mal in sawm zo. Amah cu vanrang tangmi hmuahhmuah in upat hai seh."
		},
		"68": {
			"1": "<sup>1</sup> Pathian tho sehla a ral pawl ṭhekdarh seh; Amah a huatu pawl cu tlanhlo thluh hai seh.",
			"2": "<sup>2</sup> Meikhu cu thli ih a semhlo bangin amah in a semhlo ding; Khuailul cu meisa hmai ih a zup thluh bangin, Mi ṭha lo pawl cu Pathian hmai ahcun siatral thluh hai seh.",
			"3": "<sup>3</sup> Asinain miding pawl cu a mithmuh ah an lung a awi ding. An lung a awi ngaingai ding a si.",
			"4": "<sup>4</sup> Pathian hnenah hla sak uh; Amah ih hmin thangṭhat uh; Mero parih a totu hrangah lamzin rak sial uh; Amah ih hmin cu Bawipa a si; A hmai ah nan lungawi uh.",
			"5": "<sup>5</sup> Pathian, a Biakinn thianghlim sungih a umtu cun, Nu le pa nei lo farah zawn a ruatih nuhmei pawl a hum a si.",
			"6": "<sup>6</sup> Inn nei lo lungleng vakvai pawl umnak innsang a pek ih, Thawngtla mi pawl kha lungawiza zalennak ah a hruai. Asinain raltho hmang pawl cu ramcaar lakah an taang ding.",
			"7": "<sup>7</sup> Maw Pathian, na minung pawl na hruaisuak tikah, Nelrawn tan ih na fehpi hai tikah khan,",
			"8": "<sup>8</sup> Leilung a hnin durdo ih van in ruah a run burh; Sinai Pathian, Israel ih Pathian a thlen tikah cun.",
			"9": "<sup>9</sup> Ruah tampi na surter ih, Phuul ram cu na hnawngter sal.",
			"10": "<sup>10</sup> Na minung pawl in cutawkah umhmun an khuar; Na ṭhat ruangah mi farah pawl tla na cawm hai.",
			"11": "<sup>11</sup> Bawipa in thu a pek ih Nunau tampi in thuthang cu an fehpi ih:",
			"12": "<sup>12</sup> “Siangpahrang pawl le an ralkap pawl an tlanhlo a si,” an ti. Inn ih ummi nunau pawl in thilri lonmi an zem aw.",
			"13": "<sup>13</sup> Ngun ih tuam mi thuro, An thla pawl sui bangin an tleu zohzo. (Ziangah so raldo laiah mi hrek khat tuuhruang sungih nan um men?)",
			"14": "<sup>14</sup> Ziangkimtithei Pathian in Zalmon Tlang parah siangpahrang pawl a ṭhekdarh thluh hai tikah Cutawkah vur a tlakter.",
			"15": "<sup>15</sup> Maw Bashan tlang, tlangbol tampi neitu tlang lian,",
			"16": "<sup>16</sup> Ziangah so Pathian in amah umnak dingih a hrilmi tlang cu na tlangbol par ihsin nautatnak thawn na vun zoh? Bawipa cu a hrilmi tlang ah kumkhua in a um ding.",
			"17": "<sup>17</sup> Rangleeng mak zetzet, siar cawk lo thawng tampi thawn, Bawipa cu Sinai tlang ihsin hmun thianghlim ah a ra.",
			"18": "<sup>18</sup> Bawipa cu tlangzim ah a hung kai; A ral kaihmi tampi a fehpi. Ral thotu pawl hnenin laksawng tampi a ngah. Bawipa Pathian cu cunah a um ding.",
			"19": "<sup>19</sup> Bawipa cu thangṭhat si ko seh. Amah in kan thilrit nitinte in a phur; Amah cu in runtu Pathian a si.",
			"20": "<sup>20</sup> Kan Pathian cu mi runtu Pathian a si; Amah cu Bawipa a si ih thihnak ihsin in runsuaktu kan Bawipa a si.",
			"21": "<sup>21</sup> Pathian in a ral pawl le, Sualnak lamzin a thlun ringring tu pawl ih lu cu a khuai thluh ding.",
			"22": "<sup>22</sup> Bawipa in, “Nan ral pawl cu Bashan ihsin ka rak hruai ding ih, Tipithuanthum tawne ihsin ka hun suahpi hai ding.",
			"23": "<sup>23</sup> Cuticun nan ke cu an thisen ah nan kholh ding ih, Nan uico khal in an duhzat in an liak ding,” tiah a ti.",
			"24": "<sup>24</sup> Maw Pathian, na feh lai cu mi hmuahhmuah in an hmu; Ka Pathian le ka siangpahrang, a hmunthiang ih feh lai cu!",
			"25": "<sup>25</sup> Hmaisabik ah hla satu pawl an feh; Dunglam ah awnmawi tumtu pawl an feh; An karlakah khuangte tumtu fala pawl an feh.",
			"26": "<sup>26</sup> “Pathian cu a minung pawl tonkhawmnak ah thangṭhat uh; Bawipa cu Israel tesinfa pawl hmuahhmuah in thangṭhat uh,” an ti.",
			"27": "<sup>27</sup> Hmaisabik ah an hrin lakih fa nauta bik Benjamin mi an ra; Cumi saangtu ah Judah hotu pawl, Anmah ih ho ciar thawn an ra. Cule Zebulun le Naftali hotu pawl in an thlun.",
			"28": "<sup>28</sup> Maw Pathian, na huham run langter aw; Kanmah hrangih na hmanmi na huham cu!",
			"29": "<sup>29</sup> Siangpahrang pawl in laksawng an lo peknak, Jerusalem khua na Biakinnpi ihsin run langter aw.",
			"30": "<sup>30</sup> Phaikung lakih a ummi ramsa vek a si mi Izipt kha kawk awla, Caw note pawl thawn a tlangmi Cawcang rual vek a si mi miphun pawl cu kawk hai aw; Na hmaiah an kun ih an ngun pawl an lo pek hlanlo nun zirh hai aw. Raldo lawnglawng a duhtu pawl cu ṭhekdarh thluh aw.",
			"31": "<sup>31</sup> Izipt ram ihsin thlahmi rampalai pawl an ra ding; Ethiopia mi pawl cun Pathian hnenah ban phar in thlacam an cam ding.",
			"32": "<sup>32</sup> Maw leilung tlun ram pawl, Pathian hnenah hla sak uh; Bawipa hnenah thangṭhatnak hla sak uh;",
			"33": "<sup>33</sup> Kumkhua ih a hmunmi van, Cuih van pawl a totu hnen ahcun! Amah ih aw, nasa zetih a aunak aw cu ngai uh.",
			"34": "<sup>34</sup> Pathian ih huham thangter uh. A makmi a sunlawinak cu Israel parah a um. A cahnak cu vandum ah khin a um.",
			"35": "<sup>35</sup> A hmunthiang sungah Pathian cu Ziangtluk maktara so a si! Israel ih Pathian cu! Amah ih minung hnenah cahnak le huham a pek. Pathian cu thangṭhat si ko seh."
		},
		"69": {
			"1": "<sup>1</sup> Maw Pathian i run hram aw. Tidai ka hngawng a tiang.",
			"2": "<sup>2</sup> Cerhduuppi sungah ka pil, Leilung hak zianghman a um lo. Ti thukpi sungah ka um ih Tisuar in i khuh zik thlang.",
			"3": "<sup>3</sup> Bomnak dil in ka lo kawh-nakah ka tha a cem; Ka dang tla a caar ṭheh; Nangmah ih bomnak hngak in ka zoh-nakah ka mit a kham thluh zo.",
			"4": "<sup>4</sup> Ziangthu hman um loih i huatu pawl cu ka lu par sam hnakin an tam sawn; Thuphanper tahratih ka ral ih a cangtu pawl cu, Mi cak zetzet an si ih a thah lawnglawng in duh. Ka ruk lomi thil pawl tla khirh thluh seh, in ti.",
			"5": "<sup>5</sup> Maw Pathian, ka sualnak pawl cu Na hmai ihsin thuh theih a si lo. Ka aatzia cu nangmah in na thei.",
			"6": "<sup>6</sup> Ziangkimtithei Bawipa Pathian Cungnungbik, Nangmah a lo rinsantu pawl cu Keimah ih ruangah ningzak in um hlah hai seh. Maw Israel ih Pathian, Nangmah a lo biatu pawl cu, Keimah ih ruangah mualphonak thleng hram hlah hai seh.",
			"7": "<sup>7</sup> Nangmah ih ruangah hmuhsuamnak ka tong ih, Ningzahnak tam ngaipi ka tuar.",
			"8": "<sup>8</sup> Ka unau hnenah mikhual ka bang ih ka sungkhat hnenah mi phun dang ka bang.",
			"9": "<sup>9</sup> Na Biakinnpi ka tlaihsannak cu ka sungah meisa bangin a alh; Nangmah an lo hmuhsuamnak hmuahhmuah cu ka parah an tla ṭheh.",
			"10": "<sup>10</sup> Rawl ul tahrat in mi tangdor in ka um; Asinain keimah nautatnak ah a cang.",
			"11": "<sup>11</sup> Riahsiatnak hnipuan hruk in ka nung; Asinain caponak ah in hmang.",
			"12": "<sup>12</sup> Lamzin ah keimai thu an rel ih, Zuri pawl in hla ah in phuah.",
			"13": "<sup>13</sup> Sikhalsehla kei cun, Bawipa, na hnenah thla ka cam ding; Maw Pathian, na duhnak tikcu ah i let aw; Ziangahtile na duhdawtnak cu a tum ih, Mi run dingih na thukamnak cu na kimter.",
			"14": "<sup>14</sup> Cerhduup sungih pilnak ihsin i run hram aw; Ka ral pawl ihsin i hum awla, Ti thuk sung ihsin i suah hram aw.",
			"15": "<sup>15</sup> Tilik cu ka parah thlengter hram hlah aw; A thukmi ih tawne ah i tlater hlah awla, Thlan thukpi sungah i pilter hram hlah aw.",
			"16": "<sup>16</sup> Maw Bawipa, i let hram aw; A hmunmi na duhdawtnak le na ṭhatnak thawn, Na lainatnak a nasat ruangah ka hnenah hoikir sal aw.",
			"17": "<sup>17</sup> Kei na siahhlawh hnen ihsin relh hram hlah aw; Harsatnak tumpi ka tong, a tu ah i run let hram aw.",
			"18": "<sup>18</sup> Ka hnenah ra awla i hum aw; Ka ral pawl hnen in i runsuak hram aw.",
			"19": "<sup>19</sup> In nautat zia cu nangmah in na thei ṭheh ko; Ningzak le thangsia in in tuah zia cu na thei ih, Ka ral pawl hmuahhmuah khal nangmah in na hmu.",
			"20": "<sup>20</sup> In nautat tuk ruangah ka thinlung a kuai; Bawmtu zohman ka nei lo. Zaangfahnak ka beisei naón khui hmanah a um lo; Hnemtu ka hawl naón khui hmanah ka tong lo.",
			"21": "<sup>21</sup> Ka ril a rawn tikah thihsii in pek, Ka ti a haal tikah sabit thur in pek.",
			"22": "<sup>22</sup> An rawl daarmi pawl cu an tluknak ah cang seh; An puai pawl cu an rilhnak ah cang seh.",
			"23": "<sup>23</sup> Khua hmu thei lo dingin an mit cawtter aw. Tha nei loin thir thlohthlo hai seh.",
			"24": "<sup>24</sup> Na thinhengnak cu an parah run burh awla, Na ai-thawhnak in run kaiseh.",
			"25": "<sup>25</sup> An riah hmun pawl cu taan in ṭhing reprep seh, An riahbuk sungah a nungmi zohman um hlah seh.",
			"26": "<sup>26</sup> Na vuak thlak ciami pawl an hrem hai ih, Na hliam ciami pawl ih tuarnak thu an rel fawn.",
			"27": "<sup>27</sup> An sualnak pawl cu hminsin ṭheh awla, Na runnak sungah tel hrimhrim hlah hai seh.",
			"28": "<sup>28</sup> An hmin pawl cu nunnak cabu sungin phiah sisehla, Na minung pawl ih cazin sungah telhcih sihlah hai seh.",
			"29": "<sup>29</sup> Asinain kei cu zonzai le natnak tuar in ka um; Maw Pathian, i cawisaang awla i run hram aw.",
			"30": "<sup>30</sup> Pathian cu hla in ka thangṭhat ding; Lungawinak a hnenah sim in A maksak zia cu ka tlang-aupi ding.",
			"31": "<sup>31</sup> Cumi in Bawipa cu caw ka pekmi le, Cawcang thawinak hnakin a lung a awiter sawn ding.",
			"32": "<sup>32</sup> Mi tlasam pawl in cumi an hmuh tikah an lung a awi ding; Pathian a biatu pawl an tha a tho ding.",
			"33": "<sup>33</sup> Bawipa in mi tlasam pawl ih ṭulnak cu a thei; Thawng sungih a minung pawl a hngilh lo a si.",
			"34": "<sup>34</sup> Maw lei le van, tipi le a sung ih ummi pawl, Pathian cu thangṭhat uh.",
			"35": "<sup>35</sup> Zion cu a hum ding ih, Judah khawpi pawl cu a din sal ding. A minung pawl cutawkah an um ding ih cuih ram an luah ding.",
			"36": "<sup>36</sup> A siahhlawh pawl ih tesinfa pawl in an co ding ih, A mah a duhdawtu pawl cutawkah an um ding."
		},
		"70": {
			"1": "<sup>1</sup> Maw Pathian, i run aw. Maw Bawipa, atu-ah i bawm aw.",
			"2": "<sup>2</sup> Thah i duhtu pawl cu ningzak le Thinlung hnokhnai in um hai seh. Harsatnak ka ton ruangih lungawitu pawl cu, Dung ah kirsal in mualpho in um hai seh.",
			"3": "<sup>3</sup> Hnihsuahsainak ih i hmangtu pawl cu, An sun ruangah ningzak in um hai seh.",
			"4": "<sup>4</sup> Na hnen ih a rami pawl cu Lungawi le nunnuam in um hai seh. Na rundamnak a duhtu pawl cun, “Bawipa  ih makzia cu!” ti ringring hai seh.",
			"5": "<sup>5</sup> Kei cu mi derdai le mi farah ka si; Maw Pathian, zamrang in ka hnenah ra hram aw. Nangmah cu i bawmtu le i runtu na si. Maw Bawipa, rei nawn hlah aw."
		},
		"71": {
			"1": "<sup>1</sup> Maw Bawipa, nangmah cu ka beunak na si; Ziangtik hmanah ningzak in i umter hlah aw.",
			"2": "<sup>2</sup> A dingmi na si ruangah i bawm awla i hum aw. Na hna in i ngai awla i run aw.",
			"3": "<sup>3</sup> Ka beunak lungpi si hram awla, I humtu ralhruang ṭha zet si hram aw; Nangmah cu ka lungpi le ka ralhruang na si.",
			"4": "<sup>4</sup> Maw ka Pathian, mi ṭha lo pawl kut ihsin i hum aw; Zaangfah nei lo le mi siava pawl kut ihsi cun!",
			"5": "<sup>5</sup> Maw Bawipa, ka beiseinak cu nangmah ah a um; Maw Bawipa, ka senlai ihsin nangmah ka lo rinsan zo.",
			"6": "<sup>6</sup> Ka nunsung hmuahhmuah nangmah ka lo rinsan; Ka suah thlak ihsin nangmah in i hum zo; Ka lo thangṭhat ringring ding.",
			"7": "<sup>7</sup> Mi tampi hrangah ka nunnak hi ralrinnak petu a si; Asinain nang cu a khoh zetmi ka ralhruang na si.",
			"8": "<sup>8</sup> Sun nihlawh nangmah ka lo thangṭhat ding ih, Na sunlawinak ka than ding.",
			"9": "<sup>9</sup> A tar-aw pat tiah i hnong hram hlah; Santlai lo a si-aw pat tiah i dungtun hram hlah.",
			"10": "<sup>10</sup> Ka ral pawl in a thah in duh; An relkhawm ih in phiar.",
			"11": "<sup>11</sup> Annih in, “Pathian in a dungtun zo, Dawi uhsi la kai uhsi; A humtu ding zohman an um lo,” an ti.",
			"12": "<sup>12</sup> Maw Pathian, lam hlapi ah i um san hram hlah aw; Maw ka Pathian, zamrang in atu-ah i bawm aw.",
			"13": "<sup>13</sup> Keimah i dotu pawl cu Ningzak in um hai sehla siatsuah ṭheh si hai seh. Tuahmawh i tumtu pawl cu Ningzak le mualpho in um hai seh.",
			"14": "<sup>14</sup> Ka beiseinak cu na hnenah ka ret ringring ding. Nangmah cu ka lo thangṭhat sinsin ding.",
			"15": "<sup>15</sup> Na dingnak ka rel ding, Na rundamnak sun nihlawh ka sim ding; Ka theih cawk lomi an si naón!",
			"16": "<sup>16</sup> Maw Cungnungbik Bawipa, na cahnak ka cawimawi ding. Na dingnak, nangmah ih dingnak lawng ka aupi ding.",
			"17": "<sup>17</sup> Maw Pathian, ka nauhak lai ihsin nangmah in i zirh zo; Atu tiang na thil tuahmi mangbangza cu ka sim a si.",
			"18": "<sup>18</sup> Maw Pathian, a tar zo ih a ṭuak a par-aw, tiah I dungtun hram hlah aw. A ra dingmi santhar hnenih na huham le, Na cahnak ka aupi tikah ka hnen ah um hram aw.",
			"19": "<sup>19</sup> Maw Pathian, na dingnak in van a dai; Thil mak zetzet na tuah zo; Nangmah bangtu zohman an um lo.",
			"20": "<sup>20</sup> Harsatnak le zonzaihnak ka parah na thlenter; Asinain ka thazaang cu na kimter sal ding ih, Thlaan ihsin i runsuak ding.",
			"21": "<sup>21</sup> A hlan hnakin i cawisaang ding Nangmah in i hneem sal ding.",
			"22": "<sup>22</sup> Ka ṭingṭang thawn ka lo thangṭhat hrimhrim ding; Maw ka Pathian, na rintlaknak cu ka thangṭhat ding; Ka lemlawi tum phah in na hnenah hla ka sak ding; Maw nang, Israel mi ih Mi Thianghlim.",
			"23": "<sup>23</sup> Na hrangih awnmawi ka tum phah ah lungawi in ka au ding; I run zo ruangah ka nunnak zatein hla ka sak ding.",
			"24": "<sup>24</sup> Keimah siatsuah i tumtu pawl, Ningzak le mualpho ih an um zo ruangah, Sun nihlawh in na dingnak thu ka sim ding."
		},
		"72": {
			"1": "<sup>1</sup> Maw Pathian, dingthluk lairel- nak thawn thuṭhentu a sinak dingah nangmah in siangpahrang cu zirh aw. Na dingfelnak coter ve awla,",
			"2": "<sup>2</sup> Cuticun na minung pawl feltein Thu a ṭhen sak thei ding ih Dingnak thawn namsuk mi pawl a uk thei ding.",
			"3": "<sup>3</sup> Hi ram in nunnomnak co aw sehla Dingnak a sungah leeng hram seh.",
			"4": "<sup>4</sup> Siangpahrang in mi farah pawl ih thu cu dikte in relseh. Mi tlasam pawl bawm sehla, Mi hmuhsuamtu pawl palcih seh.",
			"5": "<sup>5</sup> Na minung pawl in ni a tlan sung hmuahhmuah le, Thlapi a van sung hmuahhmuah, san mureng tiang, Nangmah lo bia ringring hai seh.",
			"6": "<sup>6</sup> Siangpahrang cu hrampi parih a surmi ruah bangtuk sisehla, Leiram parih a tla mi ruahti bangtuk si hram seh.",
			"7": "<sup>7</sup> A nundam sung hmuahhmuah ah dingnak karhzai sehla, Thlapi a um sung hmuahhmuah ah daihnak um ringring hram seh.",
			"8": "<sup>8</sup> A ram ukmi cu tifinriat in tifinriat tiang; Eufrates Tivapi in leilung netnak tiang a kau ding.",
			"9": "<sup>9</sup> Nelrawn ih minung pawl a hmaiah an kun ding ih, A ral pawl cu leivut lakah an bok ding.",
			"10": "<sup>10</sup> Spain ram siangpahrang pawl le Tikulh siangpahrang pawl in laksawng an pe ding. Arabia le Ethiopia siangpahrang pawl khal in siah an pe ding.",
			"11": "<sup>11</sup> Siangpahrang hmuahhmuah in upatnak thawn, A hmai ah an kuun ding ih Miphun hmuahhmuah in an rian ding.",
			"12": "<sup>12</sup> Amah a kotu mi farah pawl cu a run hai; Mi tlasam le thlauthlakmi pawl khal a hum hai a si.",
			"13": "<sup>13</sup> Mi derdai le mi farah parah zaangfahnak a nei ih, An nunnak a hum hai a si.",
			"14": "<sup>14</sup> Hmuhsuamnak le thisen luannak sungin a run; An nunnak cu a hrangah a sunglawi a si.",
			"15": "<sup>15</sup> Siangpahrang cu a nunkhua sau hram seh. Arabia ram ih sui a hnenah pek siseh. Cat loin a hrangah thlacamnak um ringring seh; Pathian ih malsawmnak a parah um ringring seh.",
			"16": "<sup>16</sup> Hi ram sungah thlairawl tam ngaingai um seh; Tlang pawl cu lorawl in khat seh, Lebanon ih thingrah bangin an rah tamzet seh. Khawpi pawl minung in khat sehla, Hramlak ih hrampi zat si hai seh.",
			"17": "<sup>17</sup> A hmin cu ziangtik hmanah hngilh hlah hai seh. Ni a tlan sung hmuahhmuah a hmin thang seh. Miphun hmuahhmuah in amah cu thangṭhat hai seh; Siangpahrang thluasuah a pek ih, Cubangtuk in thluasuah ngah ve dingah midang in Pathian hnenah dil ve hai seh.",
			"18": "<sup>18</sup> Bawipa thangṭhat uh; Israel ih Pathian cu! Amah lawng in hi bangtuk mangbangza a tuah.",
			"19": "<sup>19</sup> A hmin sunglawi kumkhua in thangṭhat uh; A sunlawinak leilung pumpi ah khat seh. Amen! Amen!",
			"20": "<sup>20</sup> Jesse fapa David ih thlacam netnak a si."
		},
		"73": {
			"1": "<sup>1</sup> Pathian cu Israel mi hnenah le Thinlung thiang a neimi pawl hnenah a ṭha a si.",
			"2": "<sup>2</sup> Asinain kei cu ka tlu zik thlang; Ka ke pawl an naal zik thlang a si.",
			"3": "<sup>3</sup> Ziangahtile mi hngal pawl khi ka iksiik ih, Mi ṭha lo pawl mi lian ih an can khi ka hmu thei lo.",
			"4": "<sup>4</sup> Annih pawl cu natnak zianghman an tuar lo; An harhdam zetih an cak zet fawn.",
			"5": "<sup>5</sup> Midang tuar zat in an tuar lo; Harsatnak khal midang tlukin an tong fawn lo.",
			"6": "<sup>6</sup> Curuangah an hngalnak cu ṭhi bangin an orh ih, Thazaang ih mi nehnak cu angki bangin an hruk.",
			"7": "<sup>7</sup> An thau tukah an mit a cuur liailiai; An thinlung cu aatnak in a liam hluahhlo.",
			"8": "<sup>8</sup> Mi dang cu caponak ah an hmang ih mi siatnak thu an rel. An hngal zetih mi hmuhsuamnak thu lawng an rel.",
			"9": "<sup>9</sup> Vancung ih Pathian an relsiat ih Leilung tlun minung hnenah hngal zetin thu an pe.",
			"10": "<sup>10</sup> Curuangah Pathian ih minung pawl hman an lam an hoi ih, An relmi hmuahhmuah cu lungtho zetin an zum.",
			"11": "<sup>11</sup> Annih in, “Ziangtin so Pathian in a theih thei ding? Anih Cungnungbik cun theih theinak a nei mawsi?” an ti.",
			"12": "<sup>12</sup> Mi ṭha lo pawl cu hi bangtuk an si ko; Thil tamzet an nei naón tam sinsin neih an duh.",
			"13": "<sup>13</sup> Thianghlim zetin ka um ih ka kut khal sualnak tuah loih an um hi a lak maw a si ṭheh ding?",
			"14": "<sup>14</sup> Maw Pathian, sun nihlawh i tuarter zo; Zingtin in hremnak i pek.",
			"15": "<sup>15</sup> Cubangtuk cun keimah in rak sim ningla, Na minung pawl zuarthlaitu ah ka cang zo ding.",
			"16": "<sup>16</sup> Curuangah hi thu cu thu harzet sihmansehla, Theihthiam ding napi in ka zuam.",
			"17": "<sup>17</sup> Cule na Biakinn sungah ka feh, Cutik lawngah mi ṭha lo parah Ziangvek thil a thleng ding, ti ka thei ngah a si.",
			"18": "<sup>18</sup> Lamzin naalnak ah annih cu na ret ih, Siatnak sungah na tlakter hai.",
			"19": "<sup>19</sup> Hmakhatteah hlohralnak an tong; An cem netnak cu rapthlakza a si.",
			"20": "<sup>20</sup> Maw Bawipa, annih cu Zinglam ih a hlo ṭhehmi mang vek an si; Na ṭhang tikah ziang an bang ti hman na ciing nawn lo.",
			"21": "<sup>21</sup> Ka lung a sia ih Ka thin a natzet tikah,",
			"22": "<sup>22</sup> Mi aa ka bang ih zianghman ka ruat thei lo; Na hnenah ramsa bangin ka nung.",
			"23": "<sup>23</sup> Asinain cat loin na hnenah ka um ih ka kut in i kai.",
			"24": "<sup>24</sup> Na remruahnak in i hruai ih, A netnak ahcun upat hmin thannak thawn nangmah in i pom ding.",
			"25": "<sup>25</sup> Vancung ah nangmah siar lo ziangso ka neih? Nangmah ka lo neih hnu ahcun Leilung tlunah ziangso ka hai?",
			"26": "<sup>26</sup> Ka thinlung le ka taksa hi ṭumsuk deuhdeuh hmansehla, Pathian cu ka cahnak a si. Amah lawng hi kumkhua ih ka covo a si.",
			"27": "<sup>27</sup> Nangmah a lo dungtuntu pawl cu an thi tengteng ding; Nangmah ah mizuangzam pawl cu Nangmah in na siatsuah ṭheh ding.",
			"28": "<sup>28</sup> Asinain Pathian kiangih ka um hi ziangtlukinso a ṭhat! A thil tuahmi hmuahhmuah sim le rel dingah, Bawipa Pathian cu ka beunak ah ka tuah zo."
		},
		"74": {
			"1": "<sup>1</sup> Maw Pathian, ziang ruangah so kannih hi in dungtun? Na tuu pawl kan parah hin kum khua in maw na thin a heng ding?",
			"2": "<sup>2</sup> Na ta si dingah hlanlaipi ih na rak hrilmi, Na minung pawl hi hngilh hlah aw. Nangmah ih ro na miphun si ding ih na tlenmi pawl cu! Na umnak Zion Tlang cu ciing ringring hram aw.",
			"3": "<sup>3</sup> Ra awla hi siatsuah thluhmi parah hin ra fehhnik aw; Kan ral pawl in Biakinn sung thilri an siatsuah ṭheh a si.",
			"4": "<sup>4</sup> Na minung pawl na ton ṭheunak na Biakinnpi ah, Na ral pawl an au ciamco, Cutawkah nehnak thantaar an tar.",
			"5": "<sup>5</sup> Anmah tla cu thing hautu pawl an bang, Hreitlung ih thing hautu pawl bangin.",
			"6": "<sup>6</sup> An hreitlung le an nam in zanthing ih tuahmi, sangka le a dangdang an mawiter mi pawl cu, An ceek ih an khuai ṭheh.",
			"7": "<sup>7</sup> Na Biakinnpi cu an bal ih meisa in an ur; Nangmah kan lo biaknak hmun thianghlim an borhhlawhter. Ziang hmuahhmuah an siatbal ṭheh a si.",
			"8": "<sup>8</sup> Kan ci hmih ṭheh in tum. Kan ram sungih hmunthiang hmuahhmuah cu, Meisa in an ur ṭheh a si.",
			"9": "<sup>9</sup> Hminsinnak thianghlim kan neih mi pawl cu an cem; Profet pakhat hman an um nawn lo; Hi vek in ziangtik tiang a si ding ti cu, Zohman ih theih lomi a si.",
			"10": "<sup>10</sup> Maw Pathian, ziangtik tiangso kan ral pawl in, Caponak ah an lo hman ding? Na hmin cu kumkhua in maw an relsiat ding?",
			"11": "<sup>11</sup> Ziangah so in bom duh lo? Ziangah so na kut dunglet na sih?",
			"12": "<sup>12</sup> Asinain Bawipa, a hramthok ihsin nangmah cu, Kan siangpahrang na si zo; Leilung tlun ah runnak a thlen tertu nangmah na si.",
			"13": "<sup>13</sup> Na thacak in tifinriat cu na ṭhen; Tifinriat ih rulhreng tum zetzet ih lu pawl cu na deen kuai.",
			"14": "<sup>14</sup> Leviathan timi rulpi lu pawl na rial dip ih, A sa cu nelrawn ramsa pawl ei dingah na pek.",
			"15": "<sup>15</sup> Nangmah in cerhti le tikhur pawl na luanter ih, Tivapi khal na caarter.",
			"16": "<sup>16</sup> Nangmah in sun le zan na tuah, Ni le thlapi tla an umnak ciar ah na ret.",
			"17": "<sup>17</sup> Nangmah in leilung ih ramri cu na tuah ih, ṭhal caan le khawsik caan khal na tuah a si.",
			"18": "<sup>18</sup> Sikhalsehla maw Bawipa, na ral pawl in, Caponak ih an lo hman cu hngilh hlah aw; Pathian thei lo pawl in na hmin an hmuhsuam a si.",
			"19": "<sup>19</sup> Zianghman tithei lo na minung pawl cu, Zaangfah nei lo an ral pawl kut sungah hnong hram hlah aw. Hremnak tuartu na minung pawl hi thei ringring aw.",
			"20": "<sup>20</sup> Kanmah thawn thukamnak na tuah mi kha thei ringring aw; Hi ram khawthimnak kil kip ah, Nunsiatnak le dodalnak a um.",
			"21": "<sup>21</sup> Hmuhsuamnak le hremnak tuartu pawl cu, Ningzak in umter hai hlah aw. Asinain mi farah le mi tlasam pawl in, Nangmah lo thangṭhat hai seh.",
			"22": "<sup>22</sup> Maw Pathian, tho awla na thuhla cu dinpi aw; Pathian thei lotu pawl in sun nihlawh caponak ih an lo hman cu ciing ringring aw.",
			"23": "<sup>23</sup> Na ral pawl thinheng ih an aunak le, A lo dodaltu pawl cat loih thawm vang an neih cu hngilh hlah aw."
		},
		"75": {
			"1": "<sup>1</sup> Maw Pathian, na hnenah lungawi thu kan sim; Nangmah hnenah lungawi thu kan sim a si. Na maksak zia cu kan tlang aupi, Mangbangza na tuahmi pawl thu kan sim.",
			"2": "<sup>2</sup> Pathian in, “Thuṭhennak ni ka tin zo ih, Cuih ni ah diktein thu ka ṭhen ding.",
			"3": "<sup>3</sup> Leilung le a parih a nungmi hmuahhmuah an sawn ṭheh hmanah, Leilung hramṭohnak pawl cu ka hngetter ding.",
			"4": "<sup>4</sup> Mi hngal pawl porh-aw rero nawn lo dingin ka sim; Mi ṭha lo pawl puarthau lo dingin ka fial.",
			"5": "<sup>5</sup> An porh awknak baang dingah le An hngalnak cawl thlang dingah ka sim hai,” a ti.",
			"6": "<sup>6</sup> Thuṭhennak cu nisuahnak le nitlaknak in siseh, Saklam le thlanglam khal in siseh a ra lo.",
			"7": "<sup>7</sup> Mi thu a ṭhentu Pathian in Mihrek cu a hnong ih Mihrek cu a thlah.",
			"8": "<sup>8</sup> Bawipa in a kut sungah khuathai a keng; Cuih khuathai cu a thinhengnak sabitti cang in a khat. A thletih mi ṭha lo hmuahhmuah in an in; Neta bik a taangmi forkhat tiangin an in a si.",
			"9": "<sup>9</sup> Sikhalsehla Jakob ih Pathian thu le hla, sim le rel cu ka baang dah lo ding. A hnenih thangṭhatnak hlasak khal ka cawl lo ding.",
			"10": "<sup>10</sup> Amah in mi ṭha lo pawl ih ki cu a khiak ding; Asinain miṭha pawl ih ki cu a sauter sinsin ding."
		},
		"76": {
			"1": "<sup>1</sup> Judah ram ah Pathian cu zokhal in an thei ṭheh; Israel ram ahcun a hmin an upat.",
			"2": "<sup>2</sup> Jerusalem ah inn a nei ih Zion Tlang ah amah a um.",
			"3": "<sup>3</sup> Cutawkah a ral ih conkiang pawl, Ralphaw le ralnam pawl a khiak; Asi, an hriamnam hmuahhmuah a khiak ṭheh a si.",
			"4": "<sup>4</sup> Maw Pathian, na sunlawi zia hi! Na ral pawl na nehnak tlang ihsin na rakir ih, Na sunlawi zia cu!",
			"5": "<sup>5</sup> An ralkap ralṭha zetzet ih thilri pawl, Lon ṭheh an si tikah cun An itthat ih thihnak ah an it lanta! An hriamnam hmangtu ding pakhat hman an um nawn lo.",
			"6": "<sup>6</sup> Maw Jakob ih Pathian, annih cu na hro hai tikah, An rang le a totu pawl cu an ril ih an thi.",
			"7": "<sup>7</sup> Maw Bawipa, ṭih na nun zia hi! Na thin a heng tikah, Zoso na hmaiah a ding ngam ding!",
			"8": "<sup>8</sup> Na thuṭhennak cu vancung ihsin na run theihter. Leilung cu a ṭih tukah caang lotein a um.",
			"9": "<sup>9</sup> Leilung tlunih hmuhsuam hremnak a tuartu pawl, Run dingah le thuṭhennak than dingih na din tik ahcun.",
			"10": "<sup>10</sup> Minung thinhengnak a um tikah Nangmah thangṭhatnak a tam sinsin. Raldonak ihsin a luattu pawl in Na puai pawl an run tuah ṭheu ding.",
			"11": "<sup>11</sup> Bawipa nan Pathian hnenah nan tiamkam ciami cu pe uh. Kiangkap ih ram pawl nannih khal in a hnenah laksawng pe uh. Pathian in minung pawl cu amah ṭih dingin a tuah.",
			"12": "<sup>12</sup> Siangpahrang fapa hngal zetzet pawl cu mual a photer hai ih, Siangpahrang tum zetzet pawl khal ṭihphang in a umter hai."
		},
		"77": {
			"1": "<sup>1</sup> Pathian hnenah napi in ka au; Napi in ka au ih amah in i thei.",
			"2": "<sup>2</sup> Harsat caanah Bawipa ih hnenah thla ka cam; Thlacam in zanvar ka ban ka phar, Asinain hnemnak ka ngah lo.",
			"3": "<sup>3</sup> Pathian ka ruat ih thinlung har in ka hui ih ka aihram; Thuk deuh in thu ka ruat ih ka thin a nau sinsin.",
			"4": "<sup>4</sup> Pathian in zanvarte itthat loin i tuah; Ka thinlung a har tuk ih ka ṭong thei lo.",
			"5": "<sup>5</sup> A cem ciami ni le thla ka vun ruat; A lan ciami kum pawl ka vun mang sal.",
			"6": "<sup>6</sup> A phunphun khawruat in zan ka var. Ka ngaihtuah vivo ih ka thinlung in thu ka suut aw:",
			"7": "<sup>7</sup> “Bawipa  in in hnong kumkhua ding maw? Kan parah a lung a awi dah nawn lo ding maw?",
			"8": "<sup>8</sup> In duhdawtnak cu a cemta rori ding maw? A thukamnak hi ziangtik hmanah kim ti a nei lo ding maw?",
			"9": "<sup>9</sup> Pathian in zaangfahnak a nei nawn lo maw si? A lainatnak cu a thinhengnak in a airawl zo maw si?",
			"10": "<sup>10</sup> Ziang dang hnakin ka thin i nattertu bik cu: Pathian in thil ti theinak Zianghman a neih nawn lo hi a si,” tiah ka ti.",
			"11": "<sup>11</sup> Maw Bawipa, na thil tuahmi, Mangbangza pawl ka ciing ring ring ding; A cem ciami caan ih khawruahhar na tuahmi pawl kha, Ka vun mang sal ding a si.",
			"12": "<sup>12</sup> Na hnaṭuan ciami hmuahhmuah ka ruat sal pei; Na tuahmi a zatein ka ngaihtuah sal pei.",
			"13": "<sup>13</sup> Maw Pathian, na thil tuahmi hmuahhmuah hi, An thianghlim a si; Nangmah bangtuk a tummi Pathian zohman a um lo.",
			"14": "<sup>14</sup> Nang cu mangbangza tuahtu Pathian na si; Miphun tampi hnenah na cahnak na langter.",
			"15": "<sup>15</sup> Na huham in na minung pawl cu na hum; Jakob le Josef ih tefa pawl cu.",
			"16": "<sup>16</sup> Maw Pathian, tidai pawl in an lo hmuh tikah an lo ṭih; Tipithuanthum tla cu a tawdeng tiangin a khur ṭheh.",
			"17": "<sup>17</sup> Khawdur in ruahti a run burh; Van ihsin khua a ri durdo ih, Nimthla cu khuazakip ah a kau zukzo.",
			"18": "<sup>18</sup> Na khawri cun cat thiam loin khuazakip a tlir ih, Na nimthlakau in leilung pumpi a tlet; Leilung pumpi cu a khur ih a hnin hlurhlo.",
			"19": "<sup>19</sup> Nang cu tifinriat na tan ih na feh; A thuk zetmi tipithuanthum khal na tan thei. Asinain na keneh pawl cu hmuh an theih lo.",
			"20": "<sup>20</sup> Na minung pawl cu tuukhal bangin na hruai; Moses le Aaron cu a hotu an si."
		},
		"78": {
			"1": "<sup>1</sup> Maw ka minung pawl, ka lo zirh mi thu hi ngai uhla, Ka thusimmi hi nan hna tun hnik uh.",
			"2": "<sup>2</sup> Nan hnenah thu ka sim ding; A cem ciami kum le san ih, Thuthuk ka lo sim ding.",
			"3": "<sup>3</sup> Kan hna ih theih ciami le Kan thinlung khalih theih ciami, Kan pupa pawl ih in sim ciami thu pawl cu.",
			"4": "<sup>4</sup> Cuih thu cu kan faate pawl hnen ihsin kan thup lo ding ih, Bawipa ih huham le cahnak mangbangza pawl, Thil mangbangza a tuahmi pawl cu A ra lai dingmi san khal ah kan sim ding.",
			"5": "<sup>5</sup> Israel mi pawl hnenah daan a pek ih, Jakob ih tefa pawl hnenah thukham a pek. An faale pawl hnenih zirh dingah Kan pu le kan pa pawl hnenah daan a pek a si.",
			"6": "<sup>6</sup> An faale pawl in anmah ih faale hnenah an zirh ih, Cuih faale pawl in anmah ih faale hnenih zirhsin vivo ding ah a pek a si.",
			"7": "<sup>7</sup> Cuticun annih khal in Pathian an rinsan ding ih, A thil mangbangza tuahmi kha hngilh loin an um ding ih, A thukham pawl cu an thlun ringring ding a si.",
			"8": "<sup>8</sup> Annih pawl cu an pu le an pa, Mi lungruh le dodal hmang pawl, Pathian an rinsannak ziangtik hmanih a hnget dah lo pawl le, Pathian rintlak ih a um dah lo pawl bangtuk cu an si lo pei.",
			"9": "<sup>9</sup> Li le conkiang thawn raldotu Efraim mi pawl cu, Raldo tikcu a thlen ngaingai cun an tlanhlo ṭheh.",
			"10": "<sup>10</sup> Pathian thawn an thukammi an thlun lo; A daan an thlun fawn lo a si.",
			"11": "<sup>11</sup> Mangbangza tuahmi thil pawl le An hnenih thil khawruahhar a langter mi pawl cu, an hngilh zo a si.",
			"12": "<sup>12</sup> Izipt ram sung, Zoan nelrawn, Pathian ih mangbangza tuahmi cu an pupa pawl in an hmu.",
			"13": "<sup>13</sup> Pathian in tifinriat a ṭhen ih cutawkin a hruai hai. Tidai pawl cu phar bangin a dinter.",
			"14": "<sup>14</sup> Sun ah khawdur thawn a hruai ih Zan ah meitleu thawn a hruai hai a si.",
			"15": "<sup>15</sup> Nelrawn ramṭhing ih lungto tumpipi a khuai ih an in dingah, Leilung thuk zetih tidai cu a putter.",
			"16": "<sup>16</sup> Lungto ihsin tidai a putter ih Tidai cu tiva bangin a luanter.",
			"17": "<sup>17</sup> Sikhalsehla Pathian parah an sual thotho ih, Cungnungbik Bawipa dodal in, Nelrawn ramṭhing ahcun ral an tho ṭhiamṭhiam.",
			"18": "<sup>18</sup> Pathian cu an hniksak hrim, An hiarmi rawl an dil hrim.",
			"19": "<sup>19</sup> Pathian an soi ih, “Nelrawn ahhin Pathian in Cabuai thawn rawl in pe thei ngai pei maw?",
			"20": "<sup>20</sup> Lungto cu a vuak ih tidai a puut zurzo ngai; Asinain saang in pe thei ngai pei maw? Ei dingah sa in pe ngai pei maw?” tiah an sut lai hrih.",
			"21": "<sup>21</sup> Curuangah Bawipa cu an parah a ai a thok ih, Cutiih a parah zumnak an neih lo ruangah le, In runsuak thei ding ti ih an rinsan lo ruangah,",
			"22": "<sup>22</sup> Meisa hmang in a hrem hai ih A minung pawl parah a thin a heng deuhdeuh.",
			"23": "<sup>23</sup> Sikhalsehla tlunlam van hnenah thu a sim ih, A sangka pawl ong dingah thu a pek.",
			"24": "<sup>24</sup> Van ihsin rawl a pek hai ih An ei dingah manna a run thlak.",
			"25": "<sup>25</sup> Cuticun vancungmi pawl ih rawl kha an ei ih, An ei thei zat in Pathian in a pek hai a si.",
			"26": "<sup>26</sup> Cuih hnuah nisuahnak lam thli a hrangter; Thlanglam thli a huham in a thoter ih,",
			"27": "<sup>27</sup> An hnenah vate cu leidip zat in a run thlak; Tifinriat kap ih vunnel zat in a run thlak an si.",
			"28": "<sup>28</sup> An riahhmun laifang, an puanthlam kiangkap ahcun, A tortor in an tla hnenhnen.",
			"29": "<sup>29</sup> Cuticun an duhzat an ei ih an lung a kim, Pathian in an duhmi hmuahhmuah a pek a si.",
			"30": "<sup>30</sup> Sikhalsehla an ei rero laiah, Diriam ko ih an ei ngah hlanah,",
			"31": "<sup>31</sup> Pathian cu an parah a thin a heng ih, Anmah lakih mi cak bik pawl, Israel mi lakih mino ṭha bik pawl a that hai.",
			"32": "<sup>32</sup> Hi bangtuk mangbangza tampi tuah hmansehla, A minung pawl cu an sual thotho. An Pathian cu an rinsan cuang lo.",
			"33": "<sup>33</sup> Curuangah an damsung ni cu thaw bangin a tawiter ih, An nunnak cu rinlopi ah siatsuah nak a tong a si.",
			"34": "<sup>34</sup> Cutin mi hrekkhat pawl a thihter hnuah, A dang pawl cu amah hnenah an kir sal. An sual an siir-aw ih thinlung taktein a hnenah thla an cam.",
			"35": "<sup>35</sup> Pathian cu anmah humtu a si kha an thei sal ih, Cungnungbik cu an runtu a si kha an ciing sal.",
			"36": "<sup>36</sup> Asinain an hmurka in an porh an bum ih, An ṭongmi hmuahhmuah cu thuphan hlir a si. Thungai zianghman a um lo.",
			"37": "<sup>37</sup> Amah tlaihsannak zianghman an nei lo. Amah thawn an thukammi cu an kimter cuang lo.",
			"38": "<sup>38</sup> Sikhalsehla Pathian cu a minung pawl hnenah, Zaangfahnak lainatnak a nei ih an sualnak cu a ngaidam. Curuangah a siatsuah thluh hai lo. Voi tampi thinheng loin a suup, A aithoknak cu a daiter thei sal a si.",
			"39": "<sup>39</sup> A minung pawl cu mihring lawng an si ih, Thli vekin a hrangih a hlosalmi lawng an si, ti kha a ciing ringring.",
			"40": "<sup>40</sup> Voi ziangzat mengso thlaler ramṭhing ah, Pathian dodal in ral an thawh! Voi ziangzatso a riah an siatter!",
			"41": "<sup>41</sup> Atu le atu Pathian cu an hnik sak ih, Israel ih Pathian Thianghlim cu a thin an hengter.",
			"42": "<sup>42</sup> A huham a tumzia cu an hngilh! An ral pawl kut sung ihsin A hum hainak tikcu kha an thei nawn lo!",
			"43": "<sup>43</sup> Izipt ramsung, Zoan nelrawn ih Mangbangza le khawruah har a tuahmi pawl an ciing nawn lo.",
			"44": "<sup>44</sup> An tiva pawl cu thisen ah a canter ṭheh, Cuticun Izipt mi pawl cu an tiva ihsin tidai an ngah thei nawn lo.",
			"45": "<sup>45</sup> An lakah thothe a thlah ih a hrem hai; Butlak khal a thlah ih an lo pawl a siatsuah ṭheh.",
			"46": "<sup>46</sup> Kharbok a thlah ih an rawl pawl an ei ṭheh; Cuih kharbok cun an lo pawl an tisiat ṭheh.",
			"47": "<sup>47</sup> An sabit hri pawl cu rial in a thah ih, An theipi kung pawl cu vur in a thihter ṭheh.",
			"48": "<sup>48</sup> An caw pawl rial in a thah ih An tuu pawl cu ṭeek in a thah ṭheh.",
			"49": "<sup>49</sup> A nasa zetmi a thinhennak le A lingsa zetmi a ai-thawhnak cu An parah a run burh ciamco. Awloksong le vansaanglam in a tuah hai ih, Mi siatsuahtu vancungmi an hnenah a vun thlah.",
			"50": "<sup>50</sup> A thinheng khal a suup lo; An nunnak khal a zuah lo. Pulhnat in a thihter hai a si.",
			"51": "<sup>51</sup> Izipt mi innsung saang hmuahhmuah ih, Fapa upa bik a thah ṭheh a si.",
			"52": "<sup>52</sup> Cule tuukhal bangin a minung pawl cu a hruaisuak ih, Nelrawn ramṭhing ah a khor hai. Nelrawn tan in a hruai a si.",
			"53": "<sup>53</sup> Thlangamten a hruai ih ziang hman an ṭih lo; An ral pawl sawn cu tifinriat in a khuh ṭheh hai a si.",
			"54": "<sup>54</sup> A minung cu a ram thianghlim ah a fehpi; Amah ih a nehmi tlang parah cun a hruai hai a si.",
			"55": "<sup>55</sup> A minung pawl hmaiih an nor deuhdeuh tikah, Cuih ram a rak umtu pawl cu a dawihlo; Ram cu Israel miphun pawl hnenah a zem ih, An khua le an inn ciarah a umter hai a si.",
			"56": "<sup>56</sup> Sikhalsehla Ziangkimtithei Pathian cu an hniksak ih, Amah do dingah ral an tho; A thukham pawl an thlun lo.",
			"57": "<sup>57</sup> An pu le an pa pawl vekin ral tho duh pawl le, Mi dodal duh pawl an si; A ngawimi li ihsin saimi conkiang vekin rintlak lomi pawl an si.",
			"58": "<sup>58</sup> An khawzing biaknak hmun pawl an tuah ruangah, Pathian a thin an hengter. An milem pawl ruangah thiik an neihter a si.",
			"59": "<sup>59</sup> Cumi pawl a hmuh tikah Pathian cu a ai a thok ngaingai ih, A minung pawl cu a dungtun hai a si.",
			"60": "<sup>60</sup> Minung hnenih a rung um ṭheunak a inn, Shiloh ih a puanthlam cu a suahsan.",
			"61": "<sup>61</sup> A huham le a sunlawinak pawl a langnak Thukam Kuang cu ral pawl a longter.",
			"62": "<sup>62</sup> Amah ih minung parah a thin a heng ih, An ral pawl a thahter hai.",
			"63": "<sup>63</sup> Raldonak ah tlangval hmuahhmuah an thi ṭheh ih, Fala pawl hrangah pasal ding an um nawn lo.",
			"64": "<sup>64</sup> Puithiam pawl khal ralnam in an thi ih, An nupi pawl khal in an ṭah lo.",
			"65": "<sup>65</sup> Neta bik ah Bawipa cu, Ihnak ihsin hung ṭhang vek khin a tho; Micak zet pa cu sabitti ih a tha a thawhter vekin a tho a si.",
			"66": "<sup>66</sup> A ral pawl cu an dunglam ah a nor vivo; An ningzak koin a neh hai ih an tho thei nawn lo.",
			"67": "<sup>67</sup> Asinain Josef ih tefa pawl cu a hnongta; Efraim phun pawl khal a hril nawn lo.",
			"68": "<sup>68</sup> An ai ah Judah phun le A duh zetmi Zion Tlang a hril.",
			"69": "<sup>69</sup> Cutawkah vancungih a umnak inn bangin a Biakinn a thianghlimmi cu a sak. Leilungpi bangtuk ih san khat hnu san khat fek dingah a sak ih a hngetter a si.",
			"70": "<sup>70</sup> Amah in a siahhlawh David a hril; Tuu a khalhnak ihsin le",
			"71": "<sup>71</sup> Tuu note a kilkhawinak ihsin a ko. Israel siangpahrang ah a tuah, Pathian ih minung pawl khaaltu dingah.",
			"72": "<sup>72</sup> Thinlung zate pek in a kilkhawi ih, Felnak le thiamnak thawn a hruai hai a si."
		},
		"79": {
			"1": "<sup>1</sup> Maw Pathian, nangmah a lo thei lotu pawl in na ram an ra siim. Na Biakinnpi thianghlim an borhhlawhter ih Jerusalem an siatsuah ṭheh a si.",
			"2": "<sup>2</sup> Na minung pawl ih ruak cu langta ei dingah an taanta; Na siahhlawh pawl ih ruak khal ramsa ei dingah an ti.",
			"3": "<sup>3</sup> Na minung pawl ih thisen cu tidai bangin an suahter; Jerusalem khuasung hmunkip ah thisen cu tidai bangin a luang. Ruak pawl phumtu dingah zohman an taang lo.",
			"4": "<sup>4</sup> Kan kiangkapih miphun dangdang pawl in caponak ah in hmang; In hnihsan ih in nautat a si.",
			"5": "<sup>5</sup> Maw Bawipa, kan parah ziangtik tiangso na thin a heng ding? Kumkhua in maw? Na thinhengnak hi meisa bangin maw a alh ringring ding?",
			"6": "<sup>6</sup> Nangmah a lo bia lotu miphun pawl le na hmin a ko lotu pawl parah cun na thin khal heng ko aw!",
			"7": "<sup>7</sup> Ziangahtile na minung pawl an that zo ih, Kan ram khal an siatsuah zo a si.",
			"8": "<sup>8</sup> Sikhalsehla kannih cu kan pupa pawl ih sualnak ruangah cun in hrem hram hlah aw. Zaangfahnak kan parah nei zaang hram aw. Ziangahtile ruahsannak zianghman kan nei nawn lo.",
			"9": "<sup>9</sup> Maw Pathian, in bawm awla in run aw. Na hmin sunlawinak dingah, Kan sualnak in ngaithiam awla in tlen hram aw.",
			"10": "<sup>10</sup> Ziangah so miphun dangdang in, “Nan Pathian khui-ah so a um?” tiah in suut ringring ding? Na siahhlawh pawl ih thisen an suah ruangah hi miphun dangdang pawl kan mithmuh ah hrem hai aw.",
			"11": "<sup>11</sup> Thawngtla pawl ih hruumnak aw cu ngai hram awla, Thah dingih thuṭhen ciami pawl Na cahnak huham in luatter hram hai aw.",
			"12": "<sup>12</sup> Maw Bawipa, na thangsiatnak na hnen an hun thlenter ruangah, Hi miphun dangdang pawl parah A letsarih in phu la hram aw.",
			"13": "<sup>13</sup> Cuticun kannih na minung, na tuu rual pawl hin, Kumkhua in na hnenah lungawinak thu kan rel ding ih, San khat hnu san khat in kan lo thangṭhat ringring ding."
		},
		"80": {
			"1": "<sup>1</sup> Maw Israel Tuukhal, in ngai hnik aw. Maw tuurual hotu bangin Josef a hruaitu, in thei hnik aw. Cherubim tlun, siangpahrang tokham ih a totu,",
			"2": "<sup>2</sup> Ni bangin rung tlang awla, Efraim, Benjamin le Manasseh hrin pawl hnenah rung lang aw. Na cahnak in hmuh awla in ra run hram aw.",
			"3": "<sup>3</sup> Maw Pathian, in tungding sal hram aw; Na zaangfahnak mithmai in hmuh awla runnak kan ngah ding a si.",
			"4": "<sup>4</sup> Maw Bawipa, Ziangkimtithei Pathian, ziangtik tiangso na minung pawl ih thlacamnak parah na thin a heng hrih ding?",
			"5": "<sup>5</sup> Kan ei dingah riahsiatnak in pek ih, Kan in dingah mitthli, khuathai tumpi khat, in pek.",
			"6": "<sup>6</sup> Kan kiangkap miphun dangdang Nangmah ih lungkimnak thawn kan ram sungah an do aw. Cule kan ral pawl in caponak ah in hmang.",
			"7": "<sup>7</sup> Maw Ziangkimtithei Pathian, in tungding sal hram aw; Na zaangfahnak mithmai in hmuh awla runnak kan ngah ding a si.",
			"8": "<sup>8</sup> Izipt ram ihsin sabit hri pakhat na keng ih, Miphun dangdang na dawi hnuah An ram sungah cuih sabit hri cu na phun.",
			"9": "<sup>9</sup> A ṭhannak dingah hmun na simsial sak; A hram pawl cu leilung sung thukpi ah an lut; A ṭhang ih ram pumpi a khuh ṭheh.",
			"10": "<sup>10</sup> Tlang pawl cu a hneem thuaiah an um; Hnge tampi a neimi sidar thing tumpipi bangin!",
			"11": "<sup>11</sup> A hnge cu Mediterranean Tifinriat le Zufrates Tivapi thleng tiang a zaam a si.",
			"12": "<sup>12</sup> A kimvel ih kulh mi hauhruang cu ziangah so na bal ṭheh? A kiangih a fehtu poh in a rah an fir thei a si.",
			"13": "<sup>13</sup> Ngalcang in a palsiat ṭheh ih, Hramlak ramsa pawl in an ei a si.",
			"14": "<sup>14</sup> Maw Ziangkimtithei Pathian, Kanmah lam hoikir sal aw. Vancung ihsin in run zoh awla Na sabit hri cu rung veh hram aw.",
			"15": "<sup>15</sup> Ra awla nangmah rori ih na phun mi, sabit cakzetih na tuah zomi, Na sabit cerh hi ra run hram aw.",
			"16": "<sup>16</sup> Kan ral pawl in cuih sabit cu Meisa in an ur ih an saattan. A saattantu pawl cu na thinheng in zoh awla siatsuah hai aw.",
			"17": "<sup>17</sup> Na hrilmi na minung cu hum aw; Na hrangah cakzetih na tuah zomi minung cu!",
			"18": "<sup>18</sup> Na hnen ihsin kan pial nawn hrimhrim lo ding; In nungter awla kan lo cawimawi ding a si.",
			"19": "<sup>19</sup> Maw Bawipa, Ziangkimtithei Pathian, in tungding saal hram aw. Na mithmai ṭha kan parah run tlangter awla, Runnak kan ngah ding a si."
		},
		"81": {
			"1": "<sup>1</sup> In ṭantu kan Pathian hnenah lungawi in au uh; Jakob ih Pathian hnenah thangṭhatnak hla sak uh.",
			"2": "<sup>2</sup> Hla sak uhla khuang tla tum uh. Ṭingṭang le tingrisit thawn hlamawi sak uh.",
			"3": "<sup>3</sup> Thla a deet tikah siseh, thla a thulh tikah siseh, Puai tuahnak tawtawrawt tum uh.",
			"4": "<sup>4</sup> Hihi Israel ram sung daan a si; Jakob Pathian ih thupekmi a si.",
			"5": "<sup>5</sup> Izipt ram a do laiah khan Israel mi pawl hnenih a pekmi thukham a si. Ka theih dah lomi aw ka thei ih,",
			"6": "<sup>6</sup> “Nan zaang parih thilrit cu ka lo sawng ih, Nan hnaṭuannak bawm cu ka lo ṭhumter a si.",
			"7": "<sup>7</sup> Harsatnak nan ton tikah in ko ih ka lo run, Ka relhnak thlipi sung ihsin ka lo awi. Meribah tipuut ah ka lo hniksak hai a si.",
			"8": "<sup>8</sup> Ka milai pawl, ralrinnak ka lo pekmi hi ngaihnik uh. Maw Israel, ka thu hi ngai uhla ka va duh so!",
			"9": "<sup>9</sup> Ramdang khawzing nan rian hrimhrim lo pei. Keimah siar lo pathian dang nan bia lo pei.",
			"10": "<sup>10</sup> Keimah hi Bawipa, nan Pathian cu ka si. Izipt ram in a lo suahtu ka si. Nan kaa ang uhla rawl ka lo fah hai ding.",
			"11": "<sup>11</sup> Sikhalsehla ka minung pawl in ka thu an ngai lo. Israel in ka thu an thlun lo.",
			"12": "<sup>12</sup> An thulungkhen neih vekin ka fehter hai. An duhmi poh ka tuahter hai a si.",
			"13": "<sup>13</sup> Ka minung pawl in ka thu ngai hai sehla ka va duh so! Ka thu thlun hai sehla ka va duh so!",
			"14": "<sup>14</sup> An ral pawl zamrang zetin ka neh ding ih, Anmah dotu pawl cu ka hrem ciamco hai ding naón!",
			"15": "<sup>15</sup> I huatu pawl cu ṭihnak thawn ka hmaiah an lu an kuun ding; Anmah ka hremnak cu a peh-aw tluan ding a si.",
			"16": "<sup>16</sup> sangvut ṭha bik in ka lo cawm hai ding ih, Lung lak khuaitizu in ka lo khopkhamter hai ding,” a ti."
		},
		"82": {
			"1": "<sup>1</sup> Vancung ah pathian pawl tonkhawmnak a um ih Pathian in hotu a ṭuan; Cuih tonkhawmnak ahcun Pathian in thuṭhennak a tuah.",
			"2": "<sup>2</sup> “A dik loih thuṭhennak nan baang thlang pei. Mi ṭha lo pawl nan ṭan cuang nawn lo pei.",
			"3": "<sup>3</sup> Mi tlasam le ngakṭah farah pawl nan bawm pei ih, Bawmtu nei lo le mi zonzai pawl parah dingthluk lairelnak thawn thu nan ṭhen pei.",
			"4": "<sup>4</sup> Mi farah le mi tlasam pawl nan hum pei ih, Mi ṭha lo pawl kut sung ihsin nan run pei.",
			"5": "<sup>5</sup> Zianghman nan va thei lo lawmmam so! Nan va aa lawmmam so! Khawthim sungah nan um ih, Dingthluk lairelnak cu lei tlun ihsin a hloral zo.",
			"6": "<sup>6</sup> ‘Nanmah tla cu pathian nan si,’ tiah ka lo sim zo. Nan zatein Cungnungbik ih fapa nan si.",
			"7": "<sup>7</sup> Sikhalsehla milai vekin nan thi ve ding. Zovek siangpahrang fapa a si hmanah a nunnak a cem ṭheu vekin, Nannih khal nan cem ding a si,” tiah a ti.",
			"8": "<sup>8</sup> Maw Pathian, ra awla leilung hi thu ra ṭhen aw. Miphun hmuahhmuah hi nangmah ih ta an si."
		},
		"83": {
			"1": "<sup>1</sup> Maw Pathian, ṭong lo in um hlah aw; Daite in um hlah, maw Pathian; Dai zirziar in um hlah aw.",
			"2": "<sup>2</sup> Zohhnik, na ral pawl an tho ciamco; A lo huatu pawl ral an tho a si.",
			"3": "<sup>3</sup> Na minung pawl a thupte in a phiar an tum; Na hummi pawl an dodal tum a si.",
			"4": "<sup>4</sup> “Ra uh, an miphun in an ci hmit uhsi, Israel cu a kumkhua in, Hngilh lantami miphun ah cang seh,” an ti.",
			"5": "<sup>5</sup> An khawkhanmi ah an lung a rual aw; Nangmah dodal duh ah an ṭang tlang a si.",
			"6": "<sup>6</sup> Edom mi, Ishmael mi, Moab mi le Hagar mi pawl,",
			"7": "<sup>7</sup> Gebal mi, Ammon mi, Amalek mi, Filistin mi le ṭai-ar mi pawl,",
			"8": "<sup>8</sup> Assiria mi le a cak zetmi Lot ih tefa, Ammon mi le Moab mi pawl tla an tel a si.",
			"9": "<sup>9</sup> Midian mi parih na tuah vekin, Kishon Tiva ah Sisera le Jabin parih na tuah vekin, Annih par khal ah tuah ve aw.",
			"10": "<sup>10</sup> Endor ah na neh hai ih An ruak cu leilung parih a thut thluh vek khan!",
			"11": "<sup>11</sup> Oreb le Zeeb parih na ti vekin An uktu bawi par khal ah tuah ve aw. Zebaj le Zelmunna na neh vekin An hotu pawl cu neh ve aw.",
			"12": "<sup>12</sup> Annih cun, “Pathian ta a si mi ram cu, Kanmaió ram ah kan cangter ding,” tiah an ti.",
			"13": "<sup>13</sup> Maw Pathian, leivut vekin ṭhekdarh thluh hai aw; Fanghii thli ih a sem hlo thluh vekin.",
			"14": "<sup>14</sup> Meisa in tupi a kaang ih Meihliau in tlang pawl a ur ṭheh vekin.",
			"15": "<sup>15</sup> Anmah cu na thlisia in dawihlo awla, ṭihnungmi na thlipi in an thin phanter aw.",
			"16": "<sup>16</sup> Maw Bawipa, na hmin an theihnak dingah, An mithmai cu ningzahnak in khatter aw.",
			"17": "<sup>17</sup> Ral ih neh ringringmi si hai sehla, Kumkhua in an thinphang seh. Mualpho neekneek in thi hai seh.",
			"18": "<sup>18</sup> Leilung pumpi uktu Bawipa cu Nangmah lawng na si ti hi thei hai seh."
		},
		"84": {
			"1": "<sup>1</sup> Maw Ziangkimtithei Pathian, na Biakinnpi cu ziangtluk in so ka duh!",
			"2": "<sup>2</sup> A sung thlen cu ziangtluk in so ka hiar! Bawipa ih Biakinn sung thlen cu ka ngaizet a si. Ka thinlung zatein a nungmi Pathian hnenah lungawi in hla ka sa.",
			"3": "<sup>3</sup> Sunṭam hman in bu an sak ih Vanva khal in inn an nei. Na biakṭheng kiangah cun an fano an ret. Maw Ziangkimtithei Bawipa, Ka siangpahrang le ka Pathian.",
			"4": "<sup>4</sup> Na Biakinn thiang sungih a ummi Na hnenih thangṭhatnak cat lo ih a satu pawl cu, Mi lungawi an va si so!",
			"5": "<sup>5</sup> Na hnen ihsin thazaang a latu Zion Tlang lamih thinlung a retu pawl cu, Mi thlawsuak an va si so.",
			"6": "<sup>6</sup> A caarmi Baka horkuam sung an feh hmanah, Tidai puutnak hmunah a cang; ṭoruah in tikhur pawl cu a khahter theh a si.",
			"7": "<sup>7</sup> An feh phah in an cak deuhdeuh; Annih cun pathian lakih Pathian bik cu Zion ah an hmu ding.",
			"8": "<sup>8</sup> Maw Bawipa Pathian, Ziangkimtithei, ka thlacamnak ngai hram aw; Maw Jakob ih Pathian, ka aunak i theihsak hram aw.",
			"9": "<sup>9</sup> Maw Pathian, kan siangpahrang i humtu hi thlawsuahnak pe aw, Na hril ciami siangpahrang cu.",
			"10": "<sup>10</sup> Na Biakinnpi sungih ni khat um cu, Hmundang ih ni thawng khat um hnakin a ṭha sawn. Ka Pathian ih inn sangka kil cu Mi ṭha lo pawl inn sungih um hnakin ka duh sawn.",
			"11": "<sup>11</sup> Bawipa cu in humtu le a sunglawimi siangpahrang a si. Zaangfahnak le sunlawinak thawn in thlawsuah a si. Thil dik a tuahtu hnenah cun Thil ṭha pek dingah zianghman a ui lo.",
			"12": "<sup>12</sup> Nangmah a lo rinsantu cu, Maw Ziangkimtithei Pathian, mi thlawsuak an si."
		},
		"85": {
			"1": "<sup>1</sup> Maw Bawipa, na ram parah zaangfahnak na nei zo; Israel cu neinung zetin na umter sal a si.",
			"2": "<sup>2</sup> Na minung pawl ih mawhnak na ngaidam ih, An sualnak hmuahhmuah cu na thlahsak a si.",
			"3": "<sup>3</sup> An parih na thinhengnak cu na rehter ih, Na ai-thawhnak cu na daiter zo.",
			"4": "<sup>4</sup> Maw Pathian in runtu, in tungding sal awla, Kan parah lungawi loin um nawn hlah aw.",
			"5": "<sup>5</sup> Kumkhua in maw kan parah na thin a heng ding? Na ai-thawhnak cu a reh nawn lo ding maw?",
			"6": "<sup>6</sup> Kan thazaang cakter sal awla Na minung pawl hin kan lo thangṭhat ding.",
			"7": "<sup>7</sup> Maw Bawipa, a hmunmi na duhdawtnak cu in hmuh awla, Na rundamnak le bomnak cu in pe aw.",
			"8": "<sup>8</sup> Bawipa Pathian ih simmi cu ka ngai; Kannih a minung pawl hnenah hnangamnak in tiam a si; Kan aatnak lamzin ih kan kir sal lo a si ahcun!",
			"9": "<sup>9</sup> A sunlawinak kan ramih a um theinak dingah, A rundamnak cu amah a upattu pawl hnenah a pe ding.",
			"10": "<sup>10</sup> A hmunmi duhdawtnak le rintlaknak an tong aw ding; Dingfelnak le daihnak an hnam aw ding.",
			"11": "<sup>11</sup> Minung ih rintlaknak cu leilung ihsin van a thleng ding; Pathian ih dingfelnak cun vancung ihsin in run zoh ding.",
			"12": "<sup>12</sup> Bawipa in neinungzet ah in tuah ding ih, Kan ram in rawl tampi a suah ding.",
			"13": "<sup>13</sup> Bawipa ih hmaiah dingfelnak cu a feh ding ih, A hrangah lamzin a rak sial ding."
		},
		"86": {
			"1": "<sup>1</sup> Maw Bawipa, ka lam hoi awla i run sawn aw, Ziangahtile mi derdai le bawmtu nei lo ka si.",
			"2": "<sup>2</sup> Thihnak ihsin i hum aw, Ziangahtile nangmah a lo tlaihsantu ka si. I run aw, ziangahtile na siahhlawh ka si ih, Nangmah a lo rinsantu ka si.",
			"3": "<sup>3</sup> Maw Bawipa, nangmah cu ka Pathian na si ruangah ka parah zaangfahnak nei hram aw. Sun nihlawh na hnen thla ka cam.",
			"4": "<sup>4</sup> Maw Bawipa, na siahhlawh hi a nunnuamter aw, Ziangahtile ka thlacamnak cu na hnenah a hung thleng.",
			"5": "<sup>5</sup> Maw Bawipa, nang cu na ṭha ih mi na ngaithiam; Na hnenih thla a camtu pawl hrangah cun a hmunmi duhdawtnak in na khat a si.",
			"6": "<sup>6</sup> Maw Bawipa, ka thlacamnak ngai aw; Zaangfah dil ih ka aunak thei hram aw.",
			"7": "<sup>7</sup> Harsatnak ka ton tikah nangmah ka lo ko; Ziangahtile ka aunak na thei ṭheu a si.",
			"8": "<sup>8</sup> Maw Bawipa, nangmah a lo bangtu pathian dang an um lo. Na tuah theimi tuah theitu zohman an um lo.",
			"9": "<sup>9</sup> Na seemsuahmi miphun pawl hmuahhmuah in na hnenah an ra ding ih an lu an kuun ding. Na hmin an thangṭhat ding;",
			"10": "<sup>10</sup> Ziangahtile Pathian nangmah lawng a cak zetmi na si ih, Nangmah lawng mangbangza tuahtu na si.",
			"11": "<sup>11</sup> Maw Bawipa, tuahter i duhmi cu i zirh awla, Rintlak zetin na thu ka thlun ding. Thinlung takte ih a lo riantu si dingah nangmah in i zirh hram aw.",
			"12": "<sup>12</sup> Bawipa ka Pathian, ka thinlung zatein ka lo thangṭhat ding. Na maksak zia hi kumkhua in ka tlang-aupi ding.",
			"13": "<sup>13</sup> A hmunmi na duhdawtnak hi Ka hrangih a tumzia cu! A thukmi Sheol ihsin i runsuak zo a si.",
			"14": "<sup>14</sup> Maw Pathian, mi puarthau pawl keimah ral dingin an ra; Mi zaangfah nei lo pawl in a thah in tum a si. Nangmah zianghman ih a lo siar lotu pawl cu!",
			"15": "<sup>15</sup> Maw Bawipa, nang cu mi zaangfahtu le mi duhdawtu Pathian na si; Mi thinsau na si ih thinpemnak na nei ringring; Rintlak Pathian na si.",
			"16": "<sup>16</sup> Ka lam hoikir awla i zaangfah hram aw; Ka tha cakter awla i run hram aw. Ziangahtile i hringtu ka nu ih a lo ren vekin, Nangmah ka lo rian a si.",
			"17": "<sup>17</sup> Maw Bawipa, na ṭhatzia cu langter hram aw; Hnemnak le bomnak i pekmi an hmuh tikah i huatu pawl cu an ning a zak ding."
		},
		"87": {
			"1": "<sup>1</sup> Pathian in tlang thianghlim parah a khawpi a din.",
			"2": "<sup>2</sup> Israel ram hmun dang hmuahhmuah hnakin Jerusalem khawpi cu a duh bik a si.",
			"3": "<sup>3</sup> Maw Pathian khawpi, ngaihnik! A lo lom zia hi!",
			"4": "<sup>4</sup> “Keimaió thu a ngaitu ram pawl hmin ka khum tikah, Izipt le Babilon ram ka telh cih ding; Filistin, ṭai-ar le Ethiopia mi pawl cu Jerusalem sungah an tel, ka ti ding,” a ti.",
			"5": "<sup>5</sup> Zion cu mi hmuahhmuah seemnak hmun a si ih, Cungnungbik in a cakter ding, tiah an ti ding.",
			"6": "<sup>6</sup> Bawipa in mi hmuahhmuah cazin a tuah ding ih, Jerusalem khawsungmi ah a ret thluh hai ding a si.",
			"7": "<sup>7</sup> Cutawk ummi cu hla an sak ih an laam: “Nangmah cu kan dawhhna na si,” an ti."
		},
		"88": {
			"1": "<sup>1</sup> Maw Bawipa Pathian, i runtu, sun nihlawh ka lo ko; Zan ah na hmai ah ka ra.",
			"2": "<sup>2</sup> Ka thlacamnak ngai awla, Bomnak dil ih ka aunak hi i theihsak hram aw.",
			"3": "<sup>3</sup> Harsatnak tam tuk in i tlun ih Sheol ka thleng zik thlang.",
			"4": "<sup>4</sup> Mithi zik dang vek thotho ka si; Ka tha a poih ṭheh zo.",
			"5": "<sup>5</sup> Mithi lakih taanta mi ka si. An thah ih thlaan ih an retmi, Na hngilh fai zomi le bom ding khal ih na ruah ban nawn lomi vek ka si.",
			"6": "<sup>6</sup> Thlaan tawdeng bikah nangmah in i hlon zo; A thim bik le a thuk bik khur sungah i thlak a si.",
			"7": "<sup>7</sup> Ka parih na thinhengnak cu a rit ngaingai; Na ai-thawhnak tisuar in i delh tuk a si.",
			"8": "<sup>8</sup> Nangmah ih forhfialnak thawngin, Ka rualpi pawl in in hrial, I theitu pawl in in fih a si. Kharhkhummi ka si ih ka suak thei nawn lo.",
			"9": "<sup>9</sup> Zonzai ka tuar tuknak ah ka mit a mal; Maw Bawipa, nitinte ka lo ko ih ban phar in na hnen ah thla ka cam.",
			"10": "<sup>10</sup> Mithi hrangah mangbangza na tuah dah maw? Mithi pawl tho saal in an lo thangṭhat dah maw?",
			"11": "<sup>11</sup> A thleng aw dah lomi na duhdawtnak thu cu, thlaan sungah an rel dah maw? Na rintlaknak cu hlohralnak Abaddon hmunah an sim dah maw?",
			"12": "<sup>12</sup> Mangbangza na tuahmi cu khaw- thimnak hmun ah an hmu maw? Na ṭhatnak cu hngilhnak ram ah an thei maw?",
			"13": "<sup>13</sup> Maw Bawipa, bomnak dil in ka lo ko; Zingtinte na hnenah thla ka cam.",
			"14": "<sup>14</sup> Maw Bawipa, ziangah so i hnon? Ziangah so ka hnen ihsin na relh?",
			"15": "<sup>15</sup> Ka no lai ihsin thi zik in ka tuar ringring; I hrem ruangah ka vuai ṭheh zo.",
			"16": "<sup>16</sup> Mei bangin a alhmi na thin- hengnak cu ka parah a hlio; Na ṭihnungza thil in i siatsuah ṭheh.",
			"17": "<sup>17</sup> Sun nihlawh tisuar bangin in kulh; Ka kimvel in in naih cuahco.",
			"18": "<sup>18</sup> I duhtu le ka rualpi ṭha bik khal na tlanter thluh hai ih Ka rualpi neihsun cu khawthim lawng hi a si."
		},
		"89": {
			"1": "<sup>1</sup> Maw Bawipa, a hmunmi na duhdawtnak cu hla in ka sak ringring ding. Rintlak na sinak cu kumkhua in ka than ding.",
			"2": "<sup>2</sup> A hmunmi na duhdawtnak cu kumkhua in a fek ding ih, Rintlak na sinak cu van vekin a hmun ding, ti ka thei.",
			"3": "<sup>3</sup> Nangmah in, “Ka hrilmi pa thawn thukamnak ka tuah zo; Ka siahhlawh David hnenah thu ka tiam zo;",
			"4": "<sup>4</sup> ‘Na tefa pawl in cat loin siangpahrang an ṭuan ding; Na uknak cu kumkhua in ka hngetter ding,’ ka ti,” tiah na sim.",
			"5": "<sup>5</sup> Van pawl khin mangbangza na tuahmi cu an thangṭhat; Bawipa, rintlak na sinak cu, Vancung ih na mi thianghlim pawl in hla in an sak.",
			"6": "<sup>6</sup> Maw Bawipa, vancung ah nangmah bangtuk an um lo. A lo bangtu pathian an um lo.",
			"7": "<sup>7</sup> Mi thianghlim pawl tonkhawmnak ah nangmah cu an lo upat ih, Na kiangkapih ummi pawl in an lo ṭih a si.",
			"8": "<sup>8</sup> Maw Bawipa Pathian, Ziangkimtithei, nangmah vekih a cakmi zohman an um lo. Maw Bawipa, ziangtinkim ah nang cu rintlak na si.",
			"9": "<sup>9</sup> Huham a neizetmi tifinriat cu na uk ih, A cak zetmi tisuar cu na daiter.",
			"10": "<sup>10</sup> Ramsa ṭihnungza Rahab cu na sutbeek ih na that; Na ral pawl cu na cahnak in na ṭhekdarh ṭheh a si.",
			"11": "<sup>11</sup> Leilung hi na ta a si; Van khal khi a si thotho. Leilung pumpi hi na seemsuah ih a sungih ummi khal na tuah.",
			"12": "<sup>12</sup> Thlanglam le saklam khal nangmah ih seemsuah mi an si. Tabor Tlang le Hermon Tlang cu Lungawi in na hnenah hla an sa.",
			"13": "<sup>13</sup> Huham na neih zia hi! Na thazaang a cah zia cu!",
			"14": "<sup>14</sup> Na tokham cu dingfelnak le dingthluk lairelnak parah na toh; A hmunmi duhdawtnak le rintlak na sinak in ziang hmuahhmuah na tuah.",
			"15": "<sup>15</sup> Hla thawn a lo biatu pawl cu mi lungawi an si; Na mithmai ṭha tleunak sungih a tlanglengtu pawl cu, Bawipa, Mi thlawsuak an si.",
			"16": "<sup>16</sup> Ziangahtile nangmah ih ruangah sun nihlawh an nun a nuam; Na ṭhatnak ruangah nangmah cu an lo thangṭhat.",
			"17": "<sup>17</sup> Ral nehnak nasa zetzet in pek; In zaangfah ih nehtu ah in tuah.",
			"18": "<sup>18</sup> Ziangahtile in humtu cu, Bawipa nangmah ih hrilmi a si. Nang, Israel mi ih Mi Thianghlim in siangpahrang in pek.",
			"19": "<sup>19</sup> Hlanlaipi ah na langnak in, Na siahhlawh pawl hnenah thu na rak phuang ih, “Ralkap hminthang zet parah, Siangpahrang lukhuh ka ret zo; A miphun sung ihsin hrilmi pa ih hnenah, Siangpahrang tokham ka pe zo.",
			"20": "<sup>20</sup> Ka siahhlawh David cu ka hril zo ih, Nan siangpahrang ah hriak thianghlim ka culh zo.",
			"21": "<sup>21</sup> Ka cahnak cu a hnenah a um ringring ding ih, Ka huham in mi cakzet a siter ding.",
			"22": "<sup>22</sup> A ral pawl in an fimhleih lo ding ih, Mi ṭha lo pawl khal in an ti ngam lo ding.",
			"23": "<sup>23</sup> A ral pawl cu ka ciil ding ih, A huatu pawl cu ka that ding.",
			"24": "<sup>24</sup> Amah cu a hmunmi duhdawtnak thawn ka duh ding ih, Ka tlaihsan ringring ding. Ral neh ringringtu ah ka tuah ding.",
			"25": "<sup>25</sup> A ukmi ram cu Mediterranean Tifinriat in Eufrates Tivapi tiang ka kauter ding.",
			"26": "<sup>26</sup> Anih in, ‘Nang cu ka pa le ka Pathian na si; Ka lungpi le i rundamtu na si,’ i ti ding.",
			"27": "<sup>27</sup> Amah cu ka fapatir ah ka tuah ding ih, Siangpahrang lakih siangpahrang tum bikah ka tuah ding.",
			"28": "<sup>28</sup> A hnenih ka thukammi cu ka kimter ding ih, Amah thawn thukam ka tuahmi cu, kumkhua in a hmun ding.",
			"29": "<sup>29</sup> A tefa in siangpahrang an ṭuan ringring ding ih, A uknak cu van vekin a hmun ding.",
			"30": "<sup>30</sup> Sikhalsehla a tefa pawl in ka daan an thlun lo ih, Thukham ka pekmi vekin an nung lo a si ahcun,",
			"31": "<sup>31</sup> Ka thupekmi pawl zianghman ah an siar lo ih, Ka thukham pawl an thlun lo a si ahcun,",
			"32": "<sup>32</sup> Anmah ih sualnak ruangah nuang fung thawn ka hrem hai ding. Anmah ih mawhnak ruangah ka vuak hai ding a si.",
			"33": "<sup>33</sup> Sikhalsehla David cu ka duhdawt ringring ding ih, A hnenih ka thukammi tla ka kimter ringring ding.",
			"34": "<sup>34</sup> Amah thawn ka thukam cu ka bal lo ding ih, A hnenih ka tiam ciami thukamnak pakhatte hman ka la kir lo ding.",
			"35": "<sup>35</sup> Kumkhua daih in a hnenah ka hmin thianghlim in thukamnak ka tuah zo. David hnenah thuphan ka sim lo ding.",
			"36": "<sup>36</sup> Cat loin tesinfa a nei ding ih, Ni a tlan sung hmuahhmuah ah A ram uknak cu ṭhatein ka zoh ding.",
			"37": "<sup>37</sup> Van ih a ummi thu theihpitu Thlapi vekin kumkhua in a hmun ding a si,” na rak ti.",
			"38": "<sup>38</sup> Asinain na hrilmi siangpahrang parah na thin a heng; Amah cu na tlansan zo ih na hnong zo a si.",
			"39": "<sup>39</sup> Na siahhlawh amah thawn thukam na tuahmi na siatbal thluh zo. A siangpahrang lukhuh cu leivut lakah na hlon sak.",
			"40": "<sup>40</sup> A khawpi kulhnak phar pawl cu na balcim ṭheh ih, A ralhruang pawl cu na siatsuah thluh a si.",
			"41": "<sup>41</sup> A feh sukso pawl in a thilri an ruk sak ih, A inn hnen pawl in caponak ah an hmang.",
			"42": "<sup>42</sup> Ralnehnak cu a ral pawl hnenah na pek ih, An lung na awiter ṭheh a si.",
			"43": "<sup>43</sup> A hriamnam pawl cu santlai lo na canter ih, Raldonak ah na sunter.",
			"44": "<sup>44</sup> A siangpahrang kianghrol cu na long saal ih, A siangpahrang tokham cu leilung ah na tuul thluk.",
			"45": "<sup>45</sup> Tar a cu lo naón na tarter ih, Ningzah mualphonak in na khahter.",
			"46": "<sup>46</sup> Maw Bawipa, kumkhua in maw na relh ringring ding? Ziangtik tiangso na thinhengnak cu meisa bangin a alh ding?",
			"47": "<sup>47</sup> Maw Bawipa, milai nunnak a tawizia hi hngilh hlah aw; Mi hmuahhmuah a thi ding ih na tuah hi ciing hram aw.",
			"48": "<sup>48</sup> Thi lo ih a nung ringringtu zoso a um? Sheol thleng lo ih a luat theitu zoso a um?",
			"49": "<sup>49</sup> Maw Bawipa, in duhdawt zia a hlan ih na langtermi pawl kha khui-ah so an si? David hnenih na tiam ciami Na thukamnak pawl kha atu khui-ah so an um?",
			"50": "<sup>50</sup> Kei na siahhlawh hmuhsuam ka si zia hi hngilh hram hlah aw. Khawvel pawl ih nautatnak ka tuar zia hi!",
			"51": "<sup>51</sup> Maw Bawipa, na ral pawl in na hril cia mi Siangpahrang cu an va hmuhsuam lawmmam so! A fehnak kip ah an hmuhsuam a si.",
			"52": "<sup>52</sup> Bawipa cu kumkhua in thangṭhat uhsi! Amen! Amen!"
		},
		"90": {
			"1": "<sup>1</sup> Maw Bawipa, nang cu kumkhua in kan inn na si.",
			"2": "<sup>2</sup> Tlang pawl na tuah hlanah le, Leilung pumpi na seemsuah hlan ihsin nang cu thawhnak le cemnak nei loin, A kumkhua in Pathian na si ringring.",
			"3": "<sup>3</sup> Minung cu leilungih kir sal dingin thu na pek ih, Leilung ah na canter a si.",
			"4": "<sup>4</sup> Kum thawng khat cu na hmaiah ni khat bangtuk a si; A cem ciami manisun vek a si ih Zan ih tikcu tawite sung vek a si ko.",
			"5": "<sup>5</sup> Tilian vekin minung cu na fen hlo hai; Mang hnakin rei deuh an awh cuang lo.",
			"6": "<sup>6</sup> Zinglam ih a khomi hrampi, a ṭhang ih a par; Asinain a vuai ih zanlam ah a thimi bangtuk an si.",
			"7": "<sup>7</sup> Na thinhengnak in in siatsuah ṭheh; Na ai-thawhnak in in ti hloral ṭheh.",
			"8": "<sup>8</sup> Kan sualnak pawl cu na mithmuh ah na ret; A thupte ih kan sualnak khal na hmu ṭheh a si.",
			"9": "<sup>9</sup> Kan nundam ni cu na thinhengnak in a tawiter; Kan nunnak cu dimte ih ṭongmi aw vekin a cem.",
			"10": "<sup>10</sup> Kan nundam kum cu kum sawm sarih sung a si; Kan dam cak asile kum sawmriat khal a si thei. Asinain hi kan nunsung kum ih in summi cu, Harsatnak le donharnak lawng a si. Nunnak cu rei lo ah a cem ih kan hlota.",
			"11": "<sup>11</sup> Na thinhennak a cahzia hi zoso a thei thei? Na ai-thawhnak ih a thlentermi ṭihnak cu zoso a hmu cawk ding?",
			"12": "<sup>12</sup> Kan nun tawizia siar daan in zirh awla, Cule mifim ah kan cang ding.",
			"13": "<sup>13</sup> Maw Bawipa, ziangtik tiangso na thin a heng ding? Na siahhlawh pawl hi in zaangfah hram aw.",
			"14": "<sup>14</sup> A hmunmi na duhdawtnak thawn zingtinte in khatter aw; Cuticun kan nundam sung nunnuam le hlasa in kan um ding.",
			"15": "<sup>15</sup> Harsat zonzaihnak kan tuar kum sung hmuahhmuah ahhin, Riahsiatnak in pek zat tal in Lungawinak in pe ve hram aw.",
			"16": "<sup>16</sup> Kannih na siahhlawh pawl hi na thil tuahmi a nasa zet pawl in hmuh aw; Kan tefa pawl khal na thacahnak sunglawi cu hmuhter ve hai aw.",
			"17": "<sup>17</sup> Bawipa kan Pathian, na mithmai ṭha kan hnenah um hram seh; Kan tuahmi hmuahhmuah ah hlawh tlinnak in pe aw. Asi, kan tuahmi hmuahhmuah ah hlawhtlinnak in pe hram aw."
		},
		"91": {
			"1": "<sup>1</sup> Cungnungbik hnenah himnak duh ah feh tahratin, Ziangkimtithei thladem thuai ih a umtu cun,",
			"2": "<sup>2</sup> Bawipa ih hnenah, “Nang cu ka beunak le ka ralhruang na si; Ka Pathian na si ih ka lo rinsan a si,” a ti thei ding.",
			"3": "<sup>3</sup> A lang lomi ṭihphannak ihsin a lo hum ding ih, Natsia a phunphun sungin a lo luatter ding.",
			"4": "<sup>4</sup> A thla in a lo hup ding ih, A lo kilkhawinak sungah na him ding; Rintlak a sinak cu na ral phawpi le phawte an si.",
			"5": "<sup>5</sup> Zan ih ṭihphan ding tla na phang lo ding ih, Sun ih conkiang khal na ṭih lo ding.",
			"6": "<sup>6</sup> Khawthim lakih a vakmi pulhnat, Sun khawvang ih mi thah hmang siatsuahtu khal na ṭih lo ding.",
			"7": "<sup>7</sup> Na siir ah thawng khat an tlu ding ih, Na kiangkap ah thawng hra an ril ding, Sikhalsehla nang cu tuahmawh na si lo ding.",
			"8": "<sup>8</sup> Mi ṭha lo pawl hremnak an tuarzia cu, Na zoh ding ih na hmu ding.",
			"9": "<sup>9</sup> Bawipa cu a lo ṭantu ah na tuah ih, Cungnungbik cu a lo humtu ih na hman ruangah,",
			"10": "<sup>10</sup> Siatsuahnak zianghman na tong lo ding; Na inn kiangah thisen luannak a thleng lo ding.",
			"11": "<sup>11</sup> Na fehnak hmunkip ih a lo humtu dingah le, A lo kilvengtu dingah Pathian in A vancungmi pawl a ret ding.",
			"12": "<sup>12</sup> An kut in an lo cawi ding ih Na ke cu lungto ah na khawng lo ding.",
			"13": "<sup>13</sup> Kiosa le rul na pal ding; A heer zetmi kiosa le tur nei rul pawl cu na pal ding a si.",
			"14": "<sup>14</sup> Pathian in, “Keimah i duhtu pawl cu ka run ding ih, Bawipa ka si hi i theitu pawl cu ka hum ding.",
			"15": "<sup>15</sup> In kawh tikah ka awi hai ding; Harsatnak an ton tikah an hnenah ka um ding; Ka luatter ding ih hmin ṭhatnak ka pe hai ding.",
			"16": "<sup>16</sup> Nun saunak laksawng ka pe ding ih, Ka runsuak tengteng hai ding,” a ti."
		},
		"92": {
			"1": "<sup>1</sup> Bawipa hnenih lungawi thu rel le, Cungnungbik Pathian, na hmin thannak hla ih sak cu a va nuam so!",
			"2": "<sup>2</sup> A hmunmi na duhdawtnak cu zingtinte phuang in, Rintlak na sinak cu zantinte phuang sehla,",
			"3": "<sup>3</sup> Hri a nei ih tum theihmi awnmawi: ṭingṭang le tingrisit pawl thawn, Rintlak na sinak zantinte thanter cu a va nuam so!",
			"4": "<sup>4</sup> Maw Bawipa, na thil tuahmi mangbangza in ka lung i awiter. Na tuahmi ruangah lungawi in hla ka sak.",
			"5": "<sup>5</sup> Maw Bawipa, na thil tuahmi hi a va mak so! Na ruahnak cu a va thuk lawmmam so!",
			"6": "<sup>6</sup> Mi aa pawl ih theih thei ding a si lo; Mi hmuk pawl ih ruah ban ding khal a si lo.",
			"7": "<sup>7</sup> Mi ṭha lo pawl cu hrampi bangin an kho ding; Thilsual tuahtu pawl cu an ṭhangso zet ding. Asinain annih cu siatsuah ṭheh an si ding.",
			"8": "<sup>8</sup> Ziangahtile Bawipa nang cu kumkhua in na Cungnungbik a si.",
			"9": "<sup>9</sup> Na ral pawl an thi ding ti kan thei; Mi ṭha lo pawl cu an sung ding ih ṭhekdarh ṭheh an si ding.",
			"10": "<sup>10</sup> Nangmah in sele bangin i cakter; Nunnomnak thawn i thluasuah zo a si.",
			"11": "<sup>11</sup> Ka ral pawl an sun kha ka hmu, Mi ṭha lo pawl an aihram ka thei zo.",
			"12": "<sup>12</sup> Mifel pawl cu tum kung bangin an ṭhang hluarhlo ding; Lebanon ih sidar thing bangin an ṭhang ding.",
			"13": "<sup>13</sup> Anmah cu Bawipa ih inn sung phunmi thingkung bangtuk an si. Kan Pathian Biakinn sungah an ṭhang ih,",
			"14": "<sup>14</sup> An tar hnu khalah rah an rah; A kumkhua in an hring ih an khohzet a si.",
			"15": "<sup>15</sup> Himi in Bawipa cu miding a si, ti a langter. Amah cu ka lungpi a si ih A sungah dingfel lonak zianghman a um lo."
		},
		"93": {
			"1": "<sup>1</sup> Bawipa cu siangpahrang a si. Sunlawinak huham in a thuam aw ih thazaang cahnak in a khat. Leilungpi cu a umnak ah na ret zo ih ṭhawn theih a si nawn lo.",
			"2": "<sup>2</sup> Maw Bawipa, na siangpahrang tokham cu, A hramthok ihsin a rak hnget zo. Caan a um hlanah nang cu na rak um zo.",
			"3": "<sup>3</sup> Maw Bawipa, tipithuanthum a thukmi pawl in an aw an suah. An aw an suah ih a huuk in an huuk.",
			"4": "<sup>4</sup> Bawipa cu vancung ah uktu bawi bik a si. Tipithuanthum ih huuk aw hnakin a nasa sawn ih, Tifinriat ih tisuar hnakin a cak sawn.",
			"5": "<sup>5</sup> Maw Bawipa, na daan pawl cu kumkhua in an hnget ih, Kumkhua in kumkhua tiang na Biakinn cu a thianghlim a si."
		},
		"94": {
			"1": "<sup>1</sup> Maw Bawipa, nang cu phuba latu Pathian na si; Na thinhengnak langter aw.",
			"2": "<sup>2</sup> Nang cu mi hmuahhmuah thuṭhentu na si; Tho awla mi puarthau pawl an sual man pe hai aw.",
			"3": "<sup>3</sup> Ziangtik tiangso mi ṭha lo pawl hi an lung a awi ding? Maw Bawipa, ziangtik tiangso?",
			"4": "<sup>4</sup> Thilsual tuahtu hi ziangtik tiangso hngal zet le Puarthau zetin an sualnak hi an aupi hrih ding?",
			"5": "<sup>5</sup> Maw Bawipa, na minung pawl an palcih hai; Na ta a si mi pawl an hrem hai.",
			"6": "<sup>6</sup> Nuhmei le ngakṭah farah pawl an that ih, Kan ram sungih a ummi mikhual pawl an phil.",
			"7": "<sup>7</sup> Annih in, “Bawipa  cun in hmu lo paam; Israel ih Pathian cun in hliah leem lo,” an ti.",
			"8": "<sup>8</sup> Maw ka minung pawl, ziangtinso hiti lawmmam ih thinlung mal le mi aa nan si? Ziangtikah so nan beng a var ding?",
			"9": "<sup>9</sup> Kan hna a tuahtu Pathian cun, Thei loin a um ding maw? Kan mit a tuahtu Pathian cun, Hmu loin a um ding maw?",
			"10": "<sup>10</sup> Miphunkip hotu cun a hrem hai lo ding maw? Mi hmuahhmuah zirhtu cun a thei thluh lo ding maw?",
			"11": "<sup>11</sup> Bawipa in milai ih thinlung cu a hmu ṭheh; An ngaihtuahmi zianghman a si lozia khal a thei ṭheh.",
			"12": "<sup>12</sup> Maw Bawipa, nangmah ih nun na zirh mi le, Na daan na zirhmi pawl cu mi thlawsuak an si.",
			"13": "<sup>13</sup> Mi ṭha lo hrangih thlaan laih a si hlan tiang, Harsatnak ni sungin colhnak na pek a si.",
			"14": "<sup>14</sup> Bawipa in a minung pawl a dungtun lo ding; Amah ih ta a si mi pawl cu a tlansan lo ding.",
			"15": "<sup>15</sup> Thuṭhennak hmunah dingthluk lairelnak thawn thuṭhennak a um sal ding ih, Miding hmuahhmuah in an thlun ding.",
			"16": "<sup>16</sup> Mi ṭha lo pawl do dingah zoso ka hrangah a ding ding? Mi siava pawl tawng dingah zoso ka lamah a ṭang ding?",
			"17": "<sup>17</sup> Bawipa in i bawm hlah sehla, Daiziar ih umnak ram ah zamrang zetin ka feh zo ding.",
			"18": "<sup>18</sup> “Ka rilsawn thlang ding a si hi!” ka ti tikah, Maw Bawipa, a hmunmi na duhdawtnak in i dingter.",
			"19": "<sup>19</sup> Thinphang le donhar ih ka um tikah, Nangmah in i hneem ih ka lung i awiter.",
			"20": "<sup>20</sup> Nang cu nawhthuh laak ih thuṭhentu pawl, A dik lomi khi a dik tiah a titu pawl,",
			"21": "<sup>21</sup> Mi ṭha a phiartu pawl le sual nei lomi thah dingih thu a ṭhentu pawl thawn Nan ṭang tlang lo a si.",
			"22": "<sup>22</sup> Asinain Bawipa in i ṭan ih, Ka Pathian cu ka beunak lungpi a si.",
			"23": "<sup>23</sup> An siatvaat manah Pathian in a hrem hai ding ih, An sual manah a siatsuah ṭheh hai ding. Bawipa kan Pathian in a tisiat hai ding a si."
		},
		"95": {
			"1": "<sup>1</sup> Ra uh, Bawipa cu thangṭhat uhsi! In humtu le in runtu hnenah Kan lungawinak hla in sa uhsi!",
			"2": "<sup>2</sup> Lungawinak thawn a hmaiah feh uhsila, Thangṭhatnak hla cu aipuang in sa uhsi!",
			"3": "<sup>3</sup> Ziangahtile Bawipa cu a mak zetmi Pathian a si. Khawzing hmuahhmuah tlun ah a tum bik siangpahrang a si.",
			"4": "<sup>4</sup> Leilung pumpi hi a kut sungah a um; A thuk bikmi khur ihsin a saang bikmi tlang zim tiang, Amah in a uk ṭheh a si.",
			"5": "<sup>5</sup> Amah tuahmi tifinriat khi a uk ih a seemsuahmi leilung khal a uk a si.",
			"6": "<sup>6</sup> Ra uh, kan lu kuun in a mah cu bia uhsi; Bawipa, in tuahtu hmai ahcun kan khuk bil uhsi.",
			"7": "<sup>7</sup> Amah cu kan Pathian a si. Kannih cu a kilkhawi mi a minung kan si ih, A khalh mi tuurual kan si. A thusimmi cu tuihsun ah ngai hnik uh:",
			"8": "<sup>8</sup> “Nan pu le nan pa Meribah ah, Mi lungruh an rak sivek cun si ve hlah uh. Massah nelrawn ih an rak si vek si ve hlah uh.",
			"9": "<sup>9</sup> In rak hniksak ih an hrangih ka tuahmi hmuahhmuah An hmu ko naón in rak dodal thotho.",
			"10": "<sup>10</sup> Kumpi kum sawmli sung hi minung pawl ih nunzia cu ka khop neekneek a si. ‘Ziangtluk rintlak lo minung so an si? Ka thukham pakhatte hman an thlun duh lo hi!’ ka ti.",
			"11": "<sup>11</sup> Ka thin a heng ngaingai ih, ‘Colhnak ka lo pe hai ding, ka timi ram cu, Nan thleng hrimhrim lo pei!’ tiah siatcam in thu ka kam a si,” a ti."
		},
		"96": {
			"1": "<sup>1</sup> Bawipa ih hnenah hla thar sa uh! Leilung pumpi in Bawipa ih hnenah hla sa uh.",
			"2": "<sup>2</sup> Bawipa ih hnenah hla sak uhla a hmin cu thangṭhat uh. Nitinten in rundamnak thuthang ṭha sim uh.",
			"3": "<sup>3</sup> Miphun hmuahhmuah hnenah a sunlawi zia than uhla, Mi hmuahhmuah hnenah thil a ti thei zia cu phuang uh.",
			"4": "<sup>4</sup> Bawipa cu a tum ih a saang bik ah thangṭhat ding a si. Khawzing dang hmuahhmuah hnakin ṭih sawn ding a si.",
			"5": "<sup>5</sup> Miphun dang pawl ih khawzing tla cu milem an si; Asinain Bawipa cu van ih ummi hmuahhmuah tuahtu a si.",
			"6": "<sup>6</sup> Sunlawinak le hminthannak cu a kimvel ah an um; Huham le mawinak cu a Biakinn sungah an um.",
			"7": "<sup>7</sup> Leilungtlun mi hmuahhmuah tla, Bawipa cawimawi uh; A sunlawinak le a cahnak thangṭhat uh.",
			"8": "<sup>8</sup> Bawipa ih hmin sunglawi cu thangṭhat uh; Thawinak kengin a Biakinn ah ra uh.",
			"9": "<sup>9</sup> Thianghlim Bik Amah a lang tikah a hmaiah kuun uh. Leilung pumpi cu a hmaiah khur seh.",
			"10": "<sup>10</sup> Miphun hmuahhmuah hnenah, “Bawipa  cu siangpahrang a si; Leilung cu a umnak ah hngette in a um zo ih, ṭhawn theih a si nawn lo. Mi hmuahhmuah cu dingthluk lairelnak thawn an thu a ṭhen sak ding,” tiah sim uh.",
			"11": "<sup>11</sup> Maw lei le van, nan lungawi uh! Tifinriat le a sungih ummi pawl tla au uh!",
			"12": "<sup>12</sup> Lo le a sungih ummi pawl tla, nan aipuang uh! Tupi sungih thingkung pawl khal Bawipa ih hmaiah lungawi in hla sak uh.",
			"13": "<sup>13</sup> Ziangahtile leilung uk dingah Bawipa cu a ra; Leilungtlun mi hmuahhmuah cu dingthluk lairelnak le felnak thawn a uk hai ding."
		},
		"97": {
			"1": "<sup>1</sup> Bawipa cu siangpahrang a si! Leilung hi lungawi in um seh! Maw tifinriat ih um tikulh pawl, nan aipuang uh!",
			"2": "<sup>2</sup> Khawdur le khawthim cu a kimvel ah an um; A tokham cu dingfelnak le dingthluk lairelnak parah a ṭoh.",
			"3": "<sup>3</sup> A hmai ah meisa a feh; A kiangkap ih um a ral pawl a kaang ṭheh hai.",
			"4": "<sup>4</sup> A nimthlakau in leilung pumpi a vaangter; Cumi cu leilung in a hmu ih a khur.",
			"5": "<sup>5</sup> Bawipa ih hmaiah tlang pawl cu khuailul bangin an zup; Leilung pumpi ih Bawipa ih hmaika ahcun!",
			"6": "<sup>6</sup> Van pawl in a dingnak thu an phuang ih, Mi hmuahhmuah in a sunlawinak huham an hmu.",
			"7": "<sup>7</sup> Milem a biatu pawl cu ningzak in an um; Milem a porh rerotu pawl cu! Khawzing hmuahhmuah in Bawipa ih hmaiah an kuun a si.",
			"8": "<sup>8</sup> Maw Bawipa, na thuṭhennak ruangah Zion mi pawl cu an lung a awi ih, Judah khawpi pawl cu an thin a nuam.",
			"9": "<sup>9</sup> Maw Ziangkimtithei Bawipa, Nang cu leilung pumpi uktu na si. Khawzing hmuahhmuah hnakin na tum sawn.",
			"10": "<sup>10</sup> Bawipa in thil ṭha lo a huatu pawl cu a duhdawt; A minung pawl ih nunnak cu a hum, Mi ṭha lo pawl ih kut sungin a run hai a si.",
			"11": "<sup>11</sup> Miding parah tleunak a thleng; Mi ṭha parah lungawinak a thleng.",
			"12": "<sup>12</sup> Nannih miding pawl, nan lungawi uh; Bawipa ih thil tuahmi ruangah cun; Thianghlim bik Amah ih a tuahmi cu ciing ringring uhla, A hnenah lungawinak pe uh."
		},
		"98": {
			"1": "<sup>1</sup> Bawipa ih hnenah hla thar sa uh; Mangbangza thil pawl a tuah zo. A huham le a baan thianghlim in Ral a neh ṭheh zo.",
			"2": "<sup>2</sup> Bawipa in a ral neh thu cu a than; Mi a run theinak huham cu miphun kip hnenah a theihter zo a si.",
			"3": "<sup>3</sup> Israel mi parih a thukammi a kimter; An parah a hmunmi a duhdawtnak le a tlaihsannak cu cat loin a hmunter a si. Vanrang thuai mi hmuahhmuah in Kan Pathian ih ral nehnak cu an hmu ṭheh.",
			"4": "<sup>4</sup> Maw leilung mi pawl, Bawipa ih hnenah lungawinak hla sa uh. Amah cawimawinak hla sak uhla lungawi in au uh.",
			"5": "<sup>5</sup> Tingrisit thawn Bawipa ih hnenah thangṭhatnak hla sa uh. Lemlawi thawn hla mawi tum uh.",
			"6": "<sup>6</sup> Tawtawrawt le tuucang ki thawn, Siangpahrang kan Bawipa ih hmaiah lungawi aipuang in au uh.",
			"7": "<sup>7</sup> Maw tifinriat le a sungih ummi pawl, au ciamco uh; Maw leilung le a parih ummi pawl, hla sa uh.",
			"8": "<sup>8</sup> Maw tipithuanthum pawl, nan zaa beeng cio uh; Maw tlang pawl Bawipa ih hmai ah lungawinak hla sa tlang uh.",
			"9": "<sup>9</sup> Ziangahtile leilung uk dingah Bawipa cu a ra a si; Amah in leilung pumpi ih minung hmuahhmuah cu, Dingthluk lairelnak le felnak thawn a uk ding a si."
		},
		"99": {
			"1": "<sup>1</sup> Bawipa cu siangpahrang a si, Leilung minung pawl an khur; Bawipa cu cherubim tlunih a siangpahrang tokham ah a to; Leilung cu a hnin ṭheh.",
			"2": "<sup>2</sup> Bawipa cu Zion ah a um ih a nasa ngaingai; Miphun hmuahhmuah Cungsin Uktu a si.",
			"3": "<sup>3</sup> Mi hmuahhmuah in a maksakmi le a sunglawimi, A hmin cu an cawimawi ding. Amah cu a thianghlim a si.",
			"4": "<sup>4</sup> Maw a cak bik siangpahrang, nang cun a dikmi na duh; Israel hnenah dingthluk lairelnak na thlenter; Nangmah in dingfelnak le bangrannak na thlenter a si.",
			"5": "<sup>5</sup> Bawipa kan Pathian cu thangṭhat uh; A siangpahrang tokham hmai ah kuun uhla bia uh; Amah cu a thianghlim a si.",
			"6": "<sup>6</sup> Moses le Aaron a puithiam an si. Samuel khal amah a biatu a si. Bawipa an ko ih a run let.",
			"7": "<sup>7</sup> An hnenah khawdur zual sung ihsin thu a sim; An hnenah daan le thukham pawl a pekmi cu annih in an thlun.",
			"8": "<sup>8</sup> Maw Bawipa kan Pathian, na minung pawl na run let hai. An sual ruangah na hrem hai naón, Minung sualnak ngaithiamtu na si zia cu an hnenah na langter.",
			"9": "<sup>9</sup> Bawipa kan Pathian cu thangṭhat uh; A tlang thianghlim ah bia uh; Bawipa kan Pathian cu a thianghlim a si."
		},
		"100": {
			"1": "<sup>1</sup> Maw leilung tlun minung pawl, Bawipa thangṭhatnak hla lungawi in sak uh.",
			"2": "<sup>2</sup> Aipuang in Bawipa cu bia uh. Lungawinak hla thawn a hmaiah ra uh.",
			"3": "<sup>3</sup> Bawipa cu Pathian a si kha hngilh hlah uh; Amah in in tuah ih amah ih ta kan si; Kannih cu a minung kan si; A khalh mi tuu kan si.",
			"4": "<sup>4</sup> A biakinn sungah lungawinak thawn ra uh; A hmun thianghlim ah thangṭhatnak thawn; A parah lungawi uhla a hmin thangṭhat uh.",
			"5": "<sup>5</sup> Ziangahtile Bawipa cu a ṭha. A duhdawtnak cu kumkhua in a hmun, Rintlak a sinak cu san khat hnu san khat a hmun a si."
		},
		"101": {
			"1": "<sup>1</sup> Rintlaknak le dingthluk lairel- nak thu cu hla in ka sak ding. Maw Bawipa, na hnenah ka sak ding.",
			"2": "<sup>2</sup> Soiselnak um lo nuncan ka zir; Ziangtikah so ka hnen na thlen thei ding? Ka inn sungah thinlung dingtein ka nung ding.",
			"3": "<sup>3</sup> A ṭha lomi cu ka zawi thei hrimhrim lo ding. Pathian lamzin ihsin a pialmi ih thiltuahmi cu ka hua a si. Annih thawn kan peh awknak zianghman a um lo.",
			"4": "<sup>4</sup> Zumtlak loin ka um lo ding ih, Thil ṭha lo cu a ruah hman ka ruat lo ding.",
			"5": "<sup>5</sup> A rualpi thupte in a relsiatu cu Keimah in ka siatsuah ding. Mi hngal le mi puarthau cu Ka zoh meen lo ding.",
			"6": "<sup>6</sup> Pathian rintlak ih a nungtu cu Ka mithmai ṭha an tong ding ih Ka siangpahrang inn ah ka umter hai ding. Soisel um lo pawl in ka hna an ṭuan ding.",
			"7": "<sup>7</sup> Thuphan a pertu cu ka siangpahrang inn ah a um lo ding. Mibum a hmangtu cu ka mithmai ah a leeng lo ding.",
			"8": "<sup>8</sup> Nikhat hnu ni khat kan ram sung ih mi ṭha lo pawl cu ka siatsuah hai ding. Thilsual tuahtu pawl hmuahhmuah cu Bawipa ih khawpi sung in ka dawi thluh hai ding."
		},
		"102": {
			"1": "<sup>1</sup> Maw Bawipa, ka thlacamnak ngai awla, Bomnak dil ih ka aunak cu thei hram aw.",
			"2": "<sup>2</sup> Harsatnak ka ton tikah ka hnen ihsin relh aw hlah; I thei awla, ka lo kawh tikah Zamrangte in i sawn aw.",
			"3": "<sup>3</sup> Ka nunnak cu meikhu bangin a hlo; Ka taksa cu meisa kangh in a kaang.",
			"4": "<sup>4</sup> In vuak thlak ih hrampi bangin ka vuai. Rawl ei khal ka hiar nawn lo.",
			"5": "<sup>5</sup> Naapi in ka hruum ruangro, Ka ruh le ka vun lawng a taang.",
			"6": "<sup>6</sup> Nelrawn ih ngathur vate bangtuk ka si; ṭio sanmi khawrop ih sumbuh ka bang.",
			"7": "<sup>7</sup> Itthat thei loin ka meng; Luanglu parih vate lungleng ka bang.",
			"8": "<sup>8</sup> Sun nihlawh ka ral pawl in in hmuhsuam; Caponak ih i hmangtu pawl in Ka hmin cu mi camnak ah an hmang.",
			"9": "<sup>9</sup> Ka rawl cu vutcam a si ih, Na thinhengnak le na aithoknak ruangah,",
			"10": "<sup>10</sup> Ka inmi khal ka mitthli thawn a rawi aw thluh. Nangmah in i cawi ih i hlon hlo.",
			"11": "<sup>11</sup> Ka nunnak cu zanlam ih phenthlam vek a si; Hrampi ro bangin ka si.",
			"12": "<sup>12</sup> Sikhalsehla maw Bawipa, Nang cu kumkhua in siangpahrang na si. Sankhat hnu sankhat nang cu an lo thei ringring ding.",
			"13": "<sup>13</sup> Na tho ding ih Zion cu na zaangfah ding; Zion zaangfahnak caan ṭha cu a thleng. A thleng zo a si.",
			"14": "<sup>14</sup> Na siahhlawh pawl in an duh ih A lungto tiangin an ngaina. An zaangfah ih a leivut tiangin an tlaihsan.",
			"15": "<sup>15</sup> Miphun hmuahhmuah in Bawipa cu an ṭih ding. Leitlun siangpahrang hmuahhmuah in a huham cu an ṭih ding.",
			"16": "<sup>16</sup> Bawipa in Zion khawpi a din sal tikah, Amah ih sunlawinak cu a langter ding.",
			"17": "<sup>17</sup> A tlansan zomi a minung pawl ih aw cu a thei ding ih, An thlacamnak a ngai ding.",
			"18": "<sup>18</sup> A ra dingmi san hrangah Bawipa ih tuahmi cu ngan siseh; A suak hrih lomi pawl khal in Bawipa an thangṭhatnak dingah.",
			"19": "<sup>19</sup> Bawipa cun a saangmi a hmun thianghlim in a vun zoh; Vancung ihsin leilung cu a vun zoh a si.",
			"20": "<sup>20</sup> Thawngtla pawl ih aihramnak thei dingah le Thah dingih thuṭhen ciami pawl an luatnak dingah.",
			"21": "<sup>21</sup> Cuticun minung in Zion ah, Bawipa ih hmin cu an aupi ding; Jerusalem ah an lungawinak cu a hnenah an thlenpi ding;",
			"22": "<sup>22</sup> Miphun pawl le uknak pawl hmunkhat ah an ra ih, Bawipa an biak tlang tikah.",
			"23": "<sup>23</sup> Ka no lai ah Bawipa in ka tha a ṭumter; Ka nunnak a tawiter a si.",
			"24": "<sup>24</sup> Maw ka Pathian, atu-ah ka nunnak cu la hrih hlah aw; Ka san ṭhat laitak a si. Maw Bawipa, nang cu kumkhua ih a nungmi na si.",
			"25": "<sup>25</sup> Khuahlan laipi ah leilung hi na rak seemsuah; Na kutzung in van pawl hi na tuah.",
			"26": "<sup>26</sup> An zate in an hloral ṭheh ding. Asinain nang cu kumkhua in na hmun ding; An zate in hnipuan bangtuk in an ṭet thluh ding; Hnipuan vekin na thleng hai ding ih an hloral ṭheh ding.",
			"27": "<sup>27</sup> Sikhalsehla nang cu nangmah keel thotho na si; Na nunnak cu cem ti a nei lo.",
			"28": "<sup>28</sup> Kan tefa pawl hnangam zetin an um ding ih, An tesinfa pawl nangmah ih humhimnak sungah kumkhua in an um ding a si."
		},
		"103": {
			"1": "<sup>1</sup> Maw ka nunnak, Bawipa cu thangṭhat aw; Ka sungih ummi hmuahhmuah in, A hmin thianghlim cu thangṭhat uh.",
			"2": "<sup>2</sup> Maw ka nunnak, Bawipa cu thangṭhat awla, A ṭhatnak hmuahhmuah hngilh hlah aw.",
			"3": "<sup>3</sup> Amah in ka sualnak hmuahhmuah i ngaithiam ih, Ka natnak hmuahhmuah i damter.",
			"4": "<sup>4</sup> A thukmi thlaan ihsin i suah ih, A hmunmi duhdawtnak le lainatnak thawn i thlawsuah.",
			"5": "<sup>5</sup> Ka nunnak cu thil ṭha in a khahter ih, Muvanlai bangin cak le no in i umter a si.",
			"6": "<sup>6</sup> Bawipa cun an namthlakmi pawl ṭan in thu a ṭhen, An co ding mawi a coter hai.",
			"7": "<sup>7</sup> A tumtahmi cu Moses hnenah a sim ih, Thil a ti thei zia cu Israel hnenah a langter.",
			"8": "<sup>8</sup> Bawipa cu zaangfahnak le lainatnak a nei; A thin a sau ih a hmunmi duhdawtnak in a khat.",
			"9": "<sup>9</sup> Mi a kawk ringring lo ding ih, Kumkhua in a thin a heng fawn lo ding.",
			"10": "<sup>10</sup> Kan tuar ding zat in in tuarter siang lo ih, Kan sualnak le kan mawhnak man zat in in cawh lo.",
			"11": "<sup>11</sup> Ziangahtile van cu, Leilung hnakih a saanzet bangin, Amah a ṭihzahtu hrangah, A duhdawtnak cu a saangzet a si.",
			"12": "<sup>12</sup> Nisuahnak cu nitlaknak ihsin, A hlatzet bangin, Kan sualnak pawl cu kan hnen ihsin hlatzet ah a ret a si.",
			"13": "<sup>13</sup> Pa in a faale pawl cu, A zaangfahzet hai bangin, Cubangtuk in Bawipa in Amah a ṭihzahtu pawl cu a zaangfah hai a si.",
			"14": "<sup>14</sup> Ziangahtile Amah in kan taksa siam daan cu a thei ih, Leivut lawng kan si kha, A ciing ringring a si.",
			"15": "<sup>15</sup> Milai ih nunnak cu hrampi vek a si; A ṭhang ih hramlak pangpar bang in a par;",
			"16": "<sup>16</sup> Thli in a hran ih a hloralta, Zohman in an hmu sal nawn lo.",
			"17": "<sup>17</sup> Asinain amah a upattu hrangah cun Bawipa ih duhdawtnak cu kumkhua in a hmun ih,",
			"18": "<sup>18</sup> A thukamnak vekih a nungtu le A thukham vekih a thlun ringringtu hrangah cun, A ṭhatnak cu sankhat hnu sankhat a hmun a si.",
			"19": "<sup>19</sup> Bawipa in a siangpahrang tokham cu vancung ah a ret ih, Amah cu ziangzongza ih tlun ah siangpahrang a si.",
			"20": "<sup>20</sup> Maw nannih vancung mi pawl, a cak le thil tithei, A ṭong a ngai ih a thupekmi a thluntu pawl, Bawipa cu thangṭhat uh.",
			"21": "<sup>21</sup> Maw nannih van ralkap pawl, a duhmi tuahsak ih, Amah a riantu pawl, Bawipa cu thangṭhat uh.",
			"22": "<sup>22</sup> Bawipa ih seemsuahmi pawl, A uk sung khuazakip ih um pawl, Bawipa cu thangṭhat uh. Maw ka nunnak, Bawipa cu thangṭhat aw."
		},
		"104": {
			"1": "<sup>1</sup> Maw ka nunnak, Bawipa cu thangṭhat aw; Maw Bawipa ka Pathian, na va nasa so! Upatnak le sunlawinak cu hnipuan bangin na hruk ih,",
			"2": "<sup>2</sup> Tleunak in na thuam aw. Van tla khi puanthlam bangin na pharh ih,",
			"3": "<sup>3</sup> Tlun ih tidai parah na inn cu na sak; Khawdur cu na rangleng ah na hmang ih, Thli ih thla par in na feh.",
			"4": "<sup>4</sup> Thli pawl cu na palai ah na hmang ih, Nimthlakau tleu cu na siahhlawh ah na tuah.",
			"5": "<sup>5</sup> Leilung ṭoh-nak hram cu hnget zetin na tuah ih, Ziangtik khal ah a ṭhawn aw dah lo ding.",
			"6": "<sup>6</sup> Tipithuanthum cu leilung ṭoh-nak parah puan bangin na phah ih, Tidai in tlang pawl tla a khuh.",
			"7": "<sup>7</sup> Asinain tidai cu na kawk tikah an tlan; Na thupeknak aw an theih tikah zamrang in an tlanhlo.",
			"8": "<sup>8</sup> Tlangpar ihsin an dawp ih phai rawn ah an tlan; An hrangih na tuah ciami hmun an pan.",
			"9": "<sup>9</sup> An lan thei lo dingmi ramri na tuah sak, Leilung an khuh sal lonak dingah.",
			"10": "<sup>10</sup> Cerh pawl cu horkuam ihsin na puutter ih, Tlang karlak in tidai na luanter.",
			"11": "<sup>11</sup> Tivate in ramsa phunkip tidai an pe ih, Hramlak rang khal in an tihal an riamter.",
			"12": "<sup>12</sup> Tiva kap ih thingkung parah Vate in bu an sak ih hla an sak.",
			"13": "<sup>13</sup> Van ihsin tlangpar ah ruah na surter ih, Leilung cu na thlawsuahnak in a khat.",
			"14": "<sup>14</sup> Ṭilva hrangah hrampi na cerh ter ih, Milai hrangah thingkung le hrampi na khohter. Thlai rawl a ciing ih,",
			"15": "<sup>15</sup> A thin nuamtertu dingah sabit, A lungawitertu dingah olif hriak le A tha caktertu dingah rawl na tuahsak a si.",
			"16": "<sup>16</sup> Lebanon ih sidar thingkung in ruah tampi a ngah, A phun ciami Bawipa ih thingkung pawl cun.",
			"17": "<sup>17</sup> Cutawkah vate phunkim in bu an tuah; Vaca tla cun farthing parah a inn a sak.",
			"18": "<sup>18</sup> Zaathar pawl cu tlangsaang par ah an um ih, Meingan pawl cu khaam lakah an relh.",
			"19": "<sup>19</sup> Thla siarnak ah thlapi na tuah, Ni khal in tlak caan a thei.",
			"20": "<sup>20</sup> Zan na tuah ih khawthim lakah Hramlak ramsa hmuahhmuah an suak.",
			"21": "<sup>21</sup> Kiosa no pawl cu sa deh duh ah an huuk ih, Pathian ih pekmi an rawl an hawl.",
			"22": "<sup>22</sup> Ni a suah tikah an tlung sal, Anmah ih kua ciar ah an bok.",
			"23": "<sup>23</sup> Milai pawl cu hnaṭuan dingah an feh ih, Zanlam tiang hna an ṭuan.",
			"24": "<sup>24</sup> Maw Bawipa na tuahmi hi an tam ngaingai; Fimnak thawn na tuah ṭheh hai. Leilung cu na tuahmi thil nung in an khat a si.",
			"25": "<sup>25</sup> Tipithuanthum cu a tum zetih a kau ngaingai fawn. Siar cawk lo thilnung a tum a seen in a sungah an um.",
			"26": "<sup>26</sup> A parah lawng an feh ih, Na tuahmi ṭihnungza ramsa Leviathan cu a sungah a lek.",
			"27": "<sup>27</sup> An zatein nangmah an lo zoh, An ei tik caanih rawl ngah dingah.",
			"28": "<sup>28</sup> Rawl na pek hai ih an ei; Na kut in rawl na pek ih an pum a puar.",
			"29": "<sup>29</sup> Khatlam na hoisan tikah an thin a phang; An thaw na lak sak tikah cun an thi ih an seemnak leilung ah an kir sal.",
			"30": "<sup>30</sup> Asinain thaw na pek tikah cun an nung; Leilung nunnak thar na pek a si.",
			"31": "<sup>31</sup> Bawipa ih sunlawinak huham cu kumkhua in hmun hram seh. Bawipa cu a tuah ciami parah a lungawi hram seh.",
			"32": "<sup>32</sup> Bawipa in a run zoh ih leilung cu a khur; Tlang pawl a run tham ih meikhu an suak.",
			"33": "<sup>33</sup> Ka nunsung hmuahhmuah Bawipa hnenah hla ka sak ding; Ka dam sung hmuahhmuah Bawipa thangṭhatnak hla ka sak ding.",
			"34": "<sup>34</sup> Bawipa cu ka hla ah a lungawi hram seh, Ziangahtile ka lung i awiter cu Amah a si.",
			"35": "<sup>35</sup> Misual pawl cu leilung in hloral hai seh; Mi ṭha lo pawl cu um nawn hlah hai seh. Maw ka nunnak, Bawipa cu thangṭhat aw; Bawipa cu thangṭhat uh."
		},
		"105": {
			"1": "<sup>1</sup> Bawipa ih hnenah lungawi thu sim uhla a hmin cu aupi uh; A thil tuahmi cu miphun zate hnenah sim uh.",
			"2": "<sup>2</sup> Bawipa hnenah hla sa uh; Amah thangṭhatnak hla sa uh. Mangbangza a tuahmi pawl cu phuang uh.",
			"3": "<sup>3</sup> Amah ih ta kan si ruangah nan lungawi uh; Bawipa riantu hmuahhmuah in nan aipuang uh.",
			"4": "<sup>4</sup> Bomnak dil in Bawipa ih hnenah feh uh; A mithmuh ah um ringring uh.",
			"5": "<sup>5</sup> Nannih a siahhlawh Abraham ih tefa pawl, A hrilmi Jakob ih tefa pawl, A nasa zetmi le mangbangza a thil tuahmi le a thuṭhennak pawl cu, ciing ringring uh.",
			"7": "<sup>7</sup> Bawipa cu kan Pathian a si; A thukham cu leilung pumpi hrangah a si.",
			"8": "<sup>8</sup> A thukam cu kumkhua in a nungter ding ih, A thutiam cu san thawng khat tiang a thlun ding,",
			"9": "<sup>9</sup> Abraham hnenih a thukam le Isaak hnenih a thutiam mi pawl cu.",
			"10": "<sup>10</sup> Bawipa in Israel hnenah, Kumkhua daih in thukamnak a tuah; Jakob hnenah san siar cawk lo hrangin thutiamnak a tuah.",
			"11": "<sup>11</sup> “Kanaan ram ka lo pe hai ding; Nan ro a si ding,” a ti.",
			"12": "<sup>12</sup> Pathian ih minung pawl cu mi malte an si; Ram sungah mi vakvai an si.",
			"13": "<sup>13</sup> Ram khat ihsin ram dangah an ṭhawn; Mi phun khat ihsin phun dang hnenah an ceer.",
			"14": "<sup>14</sup> Asinain Bawipa in zohman a hremter lo; Anmah humhim dingah siangpahrang tampi a kawk.",
			"15": "<sup>15</sup> “Ka hrilmi ka siahhlawh pawl dai hlah uh; Ka profet pawl tisiat hlah uh,” tiah Bawipa in a ti.",
			"16": "<sup>16</sup> Bawipa in an ram sungah paam a tlunter ih, An rawl hmuahhmuah a lak ṭheh tikah,",
			"17": "<sup>17</sup> Sal ih zuarmi Josef cu Hmai ah a rak thlah sung a si.",
			"18": "<sup>18</sup> A ke cu thir cikcin in an ṭem, A hngawng ah thir kual an thlaih;",
			"19": "<sup>19</sup> A thu sim ciami a kim hlan lo! Bawipa ih thu in miding a si kha a langter.",
			"20": "<sup>20</sup> Cule Izipt ram siangpahrang in a thlah; Miphun tampi uktu bawi cun a luatter.",
			"21": "<sup>21</sup> A ram uknak hotu bikah a ret; A ram sung hmuahhmuah uktu bawi ah a tuah.",
			"22": "<sup>22</sup> Siangpahrang kut thuai ih bawi pawl tlunah thuneihnak a pek; A thuronmi pawl tlun khalah thu a nei thei a si.",
			"23": "<sup>23</sup> Cule Jakob cu Izipt ram ah a vung ih cuih ram ahcun a um.",
			"24": "<sup>24</sup> Bawipa in a minung pawl cu a punzaiter ih, Anmah hremtu pawl hnakin a cakter hai a si.",
			"25": "<sup>25</sup> A minung pawl hua dingah le A siahhlawh parih mi depde si dingah, Izipt mi pawl ih thinlung cu a lehter a si.",
			"26": "<sup>26</sup> Cule a hrilmi a siahhlawh Moses le Aaron a thlah.",
			"27": "<sup>27</sup> Pathian ih mangbangza thil an tuah ih, Izipt ramah thil khawruahhar an langter.",
			"28": "<sup>28</sup> An ram sungah thimnak a thlenter; Asinain Izipt mi in a thupekmi an thlun lo.",
			"29": "<sup>29</sup> An tiva pawl cu thisen ah a canter ṭheh ih An nga pawl a thihter ṭheh.",
			"30": "<sup>30</sup> An ram cu butlak in a khat; An siangpahrang inn tiangin a khat a si.",
			"31": "<sup>31</sup> Pathian in thu a pek ih an ram cu thothe le fikfa in a khat.",
			"32": "<sup>32</sup> An ram sungah ruah sur ai ah, Rial a tlakter ih nimthla a kauter.",
			"33": "<sup>33</sup> Sabit kung le theipi kung pawl a siatsuah ih, Thingkung pawl a khiak ṭheh.",
			"34": "<sup>34</sup> Amah thupek in kharbok an ra; Siar cawk loin an ra a si.",
			"35": "<sup>35</sup> Ram sungih thinghnah le hrampi an ei ṭheh; Thlaikho hmuahhmuah an piat bul ṭheh.",
			"36": "<sup>36</sup> Izipt mi innsang hmuahhmuah ih Fapa upabik a thah ṭheh a si.",
			"37": "<sup>37</sup> Cule Israel mi pawl a suahpi, Annih in an sui le an ngun tla an keng; An zate in mi cak le mi harhdam hlir an si.",
			"38": "<sup>38</sup> Israel mi pawl an suah tikah, Izipt mi pawl cu an lung a awi; Ziangahtile an ṭih zetmi an si.",
			"39": "<sup>39</sup> Pathian in a minung pawl ih tlun ah khawdur a umter; Zan ih tleunak petu ah meisa a vaangter.",
			"40": "<sup>40</sup> A hnenah an dil ih vanim a pek; Vancung ihsin rawl a pek ih khop zetin an ei a si.",
			"41": "<sup>41</sup> Lungpi a ongter ih tidai a put; Nelrawn ah tiva bangin a luang.",
			"42": "<sup>42</sup> A siahhlawh Abraham hnenih A thukam thianghlim kha a ciing ringring a si.",
			"43": "<sup>43</sup> Cutin a minung pawl cu lungawi zetin a suahpi; A hril ciami pawl cu hla sak le au phah in a hruaisuak hai a si.",
			"44": "<sup>44</sup> Miphun dang pawl ih ram cu a minung hnenah a pek; An thlawh ciami lo cu a coter hai a si.",
			"45": "<sup>45</sup> A minung pawl in a daan an thlun ih, A thukham pawl an thlunnak dingah a tuah ṭheh a si. Bawipa cu thangṭhat uh!"
		},
		"106": {
			"1": "<sup>1</sup> Bawipa cu thangṭhat uh! Bawipa ih hnenah lungawi thu sim uh, Ziangahtile amah cu a ṭha. A duhdawtnak cu kumkhua in a hmun a si.",
			"2": "<sup>2</sup> Mangbangza a tuahmi pawl zoso Tlamtling in a sim thei ding? Amah thangṭhatnak cu zoso a saal cawk ding?",
			"3": "<sup>3</sup> A thupekmi a thluntu le thudik a tuah ringringtu cu mi lungawi an si.",
			"4": "<sup>4</sup> Na minung pawl na bom tikah, Maw Bawipa, kei khal i thei hram aw. Na run hai tikah kei khal i telhcih hram aw.",
			"5": "<sup>5</sup> Na hrilmi pawl mineinung an si tik caan cu i hmuter ve hram aw; Na miphun ih lungawinak ah i telh ve awla, Nangmah ih ro an si ruangih nunnomnak cu i coter ve hram aw.",
			"6": "<sup>6</sup> Kan pu le kan pa pawl vekin, Kannih khal kan sual zo; Thil ṭha lo kan tuah ih misual taktak kan si.",
			"7": "<sup>7</sup> Kan pupa pawl Izipt ramih an um laiah Pathian ih mangbangza a tuahmi kha an thei thei lo. A duhdawtnak a langter ringring naón an hngilh cingcing. Tipi Sen an thlen tikah, Cungnungbik Bawi cu an dodal.",
			"8": "<sup>8</sup> Asinain a kam cia vekin a hum thotho hai; A cakmi a huham langter duh ah,",
			"9": "<sup>9</sup> Tipi Sen cu thu a pek ih a caar; Lei parih a hruai hai vekin, A minung pawl a fehpi.",
			"10": "<sup>10</sup> A huatu pawl hnen ihsin a run hai ih, An ral pawl ih kut ihsin a hum hai a si.",
			"11": "<sup>11</sup> Tidai in an ral pawl cu a khuh ṭheh ih, A luatmi pakhat hman an um lo.",
			"12": "<sup>12</sup> Cuih hnu lawngah a thukammi an zum ih, A hnenah thangṭhatnak hla an sa.",
			"13": "<sup>13</sup> Sikhalsehla rei lote-ah, A tuahmi hmuahhmuah an hngilh sal ih, Bawipa ron hmaisa loin thil an tuah.",
			"14": "<sup>14</sup> Nelrawn ramṭhingah rawl hiarnak in an khat ih, Pathian cu an hniksak.",
			"15": "<sup>15</sup> Curuangah an dilmi a pek hai; Asinain thacem natsia an hnenah a thlenter.",
			"16": "<sup>16</sup> Cuih nelrawn ah Moses le, Bawipa ih mi thianghlim Aaron cu an nahsiik.",
			"17": "<sup>17</sup> Curuangah leilung a kak ih Dathan a dolh hlo, Abiram le a innsang tla an pil ṭheh a si.",
			"18": "<sup>18</sup> Anmah thluntu pawl parah meisa a rung tla ih, Cuih mi ṭha lo pawl cu a kaang ṭheh hai a si.",
			"19": "<sup>19</sup> Horeb ah sui in cawnote zuk an tuah ih cuih cawlem cu an biak.",
			"20": "<sup>20</sup> Pathian sunlawinak huham cu Hrampi a eitu ṭilva in a ai an awhter.",
			"21": "<sup>21</sup> Anmah runtu cu an hngilh; Izipt ramih mangbangza tuahtu Pathian cu!",
			"22": "<sup>22</sup> Izipt ramih thil mak zetzet a tuahtu le, Tipi Sen ih thil khawruahhar tuahtu cu!",
			"23": "<sup>23</sup> Curuangah Pathian in Amah ih minung pawl cu siatsuah a tum. Asinain a hrilmi a siahhlawh Moses cu Pathian hmaiah a ding ih anmah siatralter lo dingah Pathian thinhengnak cu a nemter.",
			"24": "<sup>24</sup> Cule ramṭha le ramnuam cu, Zianghman ah an siar lo; Pathian ih thukam cu an zum lo.",
			"25": "<sup>25</sup> An phunzai an tlokciar ih an puanthlam ah an to; Bawipa ih thu cu an ngai lo.",
			"26": "<sup>26</sup> Curuangah siatcam in ralrinnak a pek hai; “Nelrawn ramṭhing ah nan thi ding;",
			"27": "<sup>27</sup> Nan tefa pawl cu lawki mi lakah ka ṭhekdarh ding ih, Miphun dang pawl ih ram ah an thi ding,” a ti.",
			"28": "<sup>28</sup> Cule Pathian ih minung pawl cu Peor ih Baal khawzing biaknak ah an tel ve. Nunnak nei lo an khawzing hnenih an pekmi raithawinak ti rawl pawl an ei ve.",
			"29": "<sup>29</sup> Curuangah Pathian ih thin an ṭeuter ih, An lakah natsia a suak.",
			"30": "<sup>30</sup> Asinain Finehas a ding ih misual pawl thu a ṭhen; Cuticun pulhnat cu a reh.",
			"31": "<sup>31</sup> Cumi cu Finehas ih felnak ah ruahsak a si; Kumkhua in ruahsak a si ding.",
			"32": "<sup>32</sup> Meribah cerhti ah Bawipa a thin an hengter; Anmah ruangah Moses cu harsatnak a tong.",
			"33": "<sup>33</sup> Moses a thin an hengter tuk ruangah a ṭong lo ding tiangin a ṭong a si.",
			"34": "<sup>34</sup> Pathian thei lo minung pawl that thluh dingin, Bawipa ih thupekmi a si naón an that lo.",
			"35": "<sup>35</sup> Pathian thei lo pawl thawn an ṭhi-aw ton ih, An khawvel daan cu an cawng.",
			"36": "<sup>36</sup> Pathian ih minung pawl cun milem an bia ih, Anmah awktu thang ah a cang.",
			"37": "<sup>37</sup> An fanu le an fapa pawl an pek; Khawzing pawl biak thawinak ah!",
			"38": "<sup>38</sup> Mawh nei lo thisen, A fanu le an fapa pawl ih thisen cu an suahter; Kanaan ram khawzing lem thawinak hrangah cun, Cuih thisen ruangah cuih ram cu an baalter a si.",
			"39": "<sup>39</sup> Cutiih an tuah ruangah, Anmah tla cu mi borhhlawh an si, Pathian hmaiah mi uire ah an cang.",
			"40": "<sup>40</sup> Curuangah Bawipa cu a minung pawl parah a ai a thok; A hril ciami parah a thinlung a uih;",
			"41": "<sup>41</sup> Khawvel pawl kut sungah a taanta hai ih, An ral pawl in an uk a si.",
			"42": "<sup>42</sup> A huatu pawl in an hrem ih, An kut hnuai ahcun an tuar cuahco a si.",
			"43": "<sup>43</sup> Voi ziangzat mengso Bawipa in a runsuak hai? Cucing in Bawipa an dodal thotho ih, An sualnak cu a thuk sinsin.",
			"44": "<sup>44</sup> Asinain an aunak cu Bawipa in a ngai ih, An vansaannak cu a thei.",
			"45": "<sup>45</sup> Anmah zawnruah ah a thukam cu a ciing; A hmunmi a duhdawtnak a tum ruangah a thinlung a ṭhum.",
			"46": "<sup>46</sup> A minung a neh-nentu pawl ih thinlung sungah zaangfahnak a umter a si.",
			"47": "<sup>47</sup> Maw Bawipa kan Pathian, in run hram aw; Miphun dangdang lak ihsin in finkhawm sal hram aw; Cuticun na hmin thianghlim kan thangṭhat ding ih, Lungawi in kan lo cawimawi ding.",
			"48": "<sup>48</sup> Bawipa cu thangṭhat uh, Israel ih Pathian cu! Atu le kumkhua in thangṭhat uh! Mi hmuahhmuah in “Amen,” ti thluh hai seh. Bawipa cu thangṭhat uh!."
		},
		"107": {
			"1": "<sup>1</sup> Bawipa ih hnenah lungawi thu sim uh, Ziangahtile amah cu a ṭha; A duhdawtnak cu kumkhua in a hmun.",
			"2": "<sup>2</sup> Bawipa cu kan thangṭhat pei, A run zomi pawl in; Nan ral kut sungin a lo run ih,",
			"3": "<sup>3</sup> Nisuah, nitlak, saklam le thlanglam ih a ummi, Ram dangdang ihsin a lo kirter hai a si.",
			"4": "<sup>4</sup> Mihrek cu nelrawn ramṭhing ah, Lamzin an hlo ih an vakvai; An umnak ding khawpi an pan thei hrimhrim lo.",
			"5": "<sup>5</sup> An ril a rawng, an ti a haal; An bei a dong ih an thin a cem.",
			"6": "<sup>6</sup> An harnak sung ihsin Bawipa an ko ih, An zonzaihnak ihsin a luatter.",
			"7": "<sup>7</sup> A hruaisuak hai ih lamzin ṭha ah a fehpi; An umnak ding khawpi thleng in.",
			"8": "<sup>8</sup> A hmunmi a duhdawtnak le An hrangih mangbangza a tuahmi ruangah Bawipa cu thangṭhat hai seh.",
			"9": "<sup>9</sup> Tihal pawl an tihal a riamter ih, Rilrawng pawl cu thil ṭha in a cawm hai a si.",
			"10": "<sup>10</sup> Mihrek cu thinpihnak le khawthim sungah an um; Thawngtla an si ih thir cikcin khihnak an tuar;",
			"11": "<sup>11</sup> Ziangkimtithei Pathian ih thukham an duh lo ih, A thupekmi an el ruangah a si.",
			"12": "<sup>12</sup> Hnaṭuan khung an ṭuannak ah an baang tuk ih an tlu; Asinain zohman bawmtu le thotu an nei lo.",
			"13": "<sup>13</sup> An harsatnak sung ihsin Bawipa an ko ih, An zonzaihnak ihsin a luatter hai.",
			"14": "<sup>14</sup> An riahsiatnak le khawthim sung ihsin a suahter hai ih, An thir cikcin pawl cu a ticat ṭheh a si.",
			"15": "<sup>15</sup> A hmunmi a duhdawtnak le an hrangih mangbangza a tuahmi ruangah Bawipa cu thangṭhat hai seh.",
			"16": "<sup>16</sup> Dar ih tuahmi sangka pawl cu a khuai ṭheh ih, Thir ih tuahmi kothrolh pawl cu a deen kiak ṭheh.",
			"17": "<sup>17</sup> Mihrek cu an aa, an sual ruangah an na a si; An ṭhat lo ruangah an tuar a si.",
			"18": "<sup>18</sup> Rawl an fih ih a zoh hman an duh lo; Rilrawng in an thi zik cuahco thlang.",
			"19": "<sup>19</sup> An harsatnak sung ihsin Bawipa cu an ko ih, An zonzaihnak sung ihsin a luatter hai a si.",
			"20": "<sup>20</sup> A ṭongkam in a damter hai; Thihnak khur sung ihsin a suah hai a si.",
			"21": "<sup>21</sup> A hmunmi a duhdawtnak le An hrangih mangbangza a tuahmi ruangah Bawipa cu thangṭhat hai seh.",
			"22": "<sup>22</sup> Thawinak pe in amah hnenah lungawinak an pe pei; Lungawinak hla thawn a thil tuahmi pawl cu an phuang pei.",
			"23": "<sup>23</sup> Mihrek cu tipithuanthum parah tangphawlawng in khual an tlawng; Ti par khualtlawnnak in pumcawm- nak an hawl.",
			"24": "<sup>24</sup> Bawipa ih thil tuahmi pawl an hmu; Ti parih mangbangza a tuahmi pawl cu!",
			"25": "<sup>25</sup> Thu a pek ih thlipi a huuk ciamco, Tifinriat ih tisuar pawl an tho ciamco.",
			"26": "<sup>26</sup> Tangphawlawng pawl cu tlun ah a hlirh ih, Ti hnuai ah a pilter hai. Cubangtuk ṭihnungza tikcu ahcun, Milai ih ralṭhatnak cu an hlo ṭheh.",
			"27": "<sup>27</sup> Zuri bangin an tlu, an sawn; Thiamnak an neihmi pawl cu a lak an si ṭheh.",
			"28": "<sup>28</sup> An harsatnak sung ihsin Bawipa cu an ko ih, An zonzaihnak sungin a luatter hai a si.",
			"29": "<sup>29</sup> Thlipi cu a rehter ih Tisuar cu a daiter a si.",
			"30": "<sup>30</sup> Daihnak a um ruangah an lung a awi; An feh duhnak khua-ah him damteón A thlenpi hai a si.",
			"31": "<sup>31</sup> A hmunmi a duhdawtnak le an hrangih mangbangza a tuah ruangah Bawipa cu thangṭhat hai seh.",
			"32": "<sup>32</sup> Mi senpi khawmnak hmunah a mak zia cu an tlang-au pi pei ih, Upa pawl an tonkhawmnak hmunah an thangṭhat pei.",
			"33": "<sup>33</sup> Bawipa in tiva pawl cu, Hul verver in a caarter ih, Ticawm pawl khal a kangter ṭheh.",
			"34": "<sup>34</sup> Ram ṭha cu ram caar le ram phul ah a canter; Cutawk ummi pawl ih ṭhat lonak ruangah a si.",
			"35": "<sup>35</sup> Nelrawn cu ticawm umnak hmunah a tuah ih, Lei ro le lei caar cu cerhti in a khahter a si.",
			"36": "<sup>36</sup> Mi rilrawng pawl cutawk ah a umter ih, An umnak dingah khawpi an din.",
			"37": "<sup>37</sup> Lo ah thlaici an tuh ih hmuan ah sabit an phun; A let tampi in an khawm sal.",
			"38": "<sup>38</sup> Bawipa in a minung pawl cu mal a sawm ih tefa tampi an nei; An ṭilva pawl khal an ṭum suk dah lo.",
			"39": "<sup>39</sup> Pathian ih minung pawl cu, Hremnak le harnak a phunphun in Hmuhsuammi le palcihmi ih an can tikah,",
			"40": "<sup>40</sup> A hremtu pawl cu Bawipa in a namsuk hai ih, Lamzin um lo nelrawn ramṭhing ah, Mi vakvai ah a tuah hai.",
			"41": "<sup>41</sup> Asinain mi zonzai pawl cu, An retheihnak ihsin a run hai ih An innsang cu tuurual bangin, a karhzaiter a si.",
			"42": "<sup>42</sup> Cumi cu miding pawl in an hmuh tikah an lung a awi; Asinain mi ṭha lo pawl cu ṭong ding nei loin an dai khepkhep.",
			"43": "<sup>43</sup> Mifim pawl cun hi thil pawl hi ruat ṭha hai seh; A hmunmi Bawipa ih duhdawtnak cu thei fel hai seh."
		},
		"108": {
			"1": "<sup>1</sup> Maw Pathian, ka thinlung zatein ka lo rinsan. Hla in ka lo thangṭhat ding; Maw ka thlarau, ṭhang thlang aw!",
			"2": "<sup>2</sup> Ka ṭingṭang le ka phirivau pawl tho thlang uh! Ni ka ṭhangphawk ding!",
			"3": "<sup>3</sup> Maw Bawipa, miphun tampi lakah ka lo lawm ding. Minung tampi lakah ka lo cawimawi ding.",
			"4": "<sup>4</sup> A hmunmi na duhdawtnak vancung a thleng; Rintlak na sinak in van a dai.",
			"5": "<sup>5</sup> Maw Pathian, na maksaknak cu, Van ah khin langter aw; Na sunlawinak huham cu, Leilung pumpuluk ah langter aw.",
			"6": "<sup>6</sup> Na cahnak in in run aw; Na duhdawtmi na minung pawl an luatnak dingah, Ka thlacamnak in let hram aw.",
			"7": "<sup>7</sup> A hmun thianghlim sung ihsin Pathian in, “Lungawi zetin Shekhem cu ka ṭhenṭhek ding; Sukkoth phairawn cu ka miphun hnenah ka zem ding.",
			"8": "<sup>8</sup> Gilead cu ka ta a si; Manasseh khal ka ta a si. Efraim cu ka lukhuh a si; Judah cu ka bawi kianghrol a si.",
			"9": "<sup>9</sup> Asinain Moab cu ka kut kholhnak kheng ah ka hmang ding ih, Edom ram cu ka kedam hlonnak ah ka hmang ding, ka ta a si ti theihnak ah. Filistin ka neh ruangah ka au ding,” a ti.",
			"10": "<sup>10</sup> Maw Pathian, ralhruang kulhmi khawpi ah zoso i feh pi ding? Edom ah zoso i hruai ding?",
			"11": "<sup>11</sup> Maw Pathian, in dungtun ngaingai zo maw si? Kan ralkap pawl hnenah na tel lo ding maw si?",
			"12": "<sup>12</sup> Kan ral pawl in do bawm hram aw; Ziangahtile milai ih bomnak cu man nei lo a si.",
			"13": "<sup>13</sup> Kan hnenih Pathian a ṭan ahcun kan neh ding; Kan ral pawl a neh ding a si!"
		},
		"109": {
			"1": "<sup>1</sup> Maw Pathian, nangmah ka lo thangṭhat; Daite in um hlah aw.",
			"2": "<sup>2</sup> Mi ṭha lo pawl le, Mi bumhmang pawl in in do ciamco; Ka thuhla an rel ih thuphan an per a si.",
			"3": "<sup>3</sup> Ṭong mawi lo zetzet hmang tahratin in rel; Thuhla zianghman um loin in dodal ciamco.",
			"4": "<sup>4</sup> Anmah cu ka duhdawt hai ih, An hrangah thla ka cam naón, Annih cun in ral thotho a si.",
			"5": "<sup>5</sup> Ṭhatnak cu siatnak in in sam ih, Duhdawtnak cu huatnak in in ruul.",
			"6": "<sup>6</sup> Ka ral thuṭhentu dingah mi ṭha lo hril awla, A huatu cu sual a puhtu ah re aw.",
			"7": "<sup>7</sup> A thu an rel tikah mi sual a si ti in thuṭhen si hram seh; A thlacamnak hman cu mawhnak ah ruahsak siseh.",
			"8": "<sup>8</sup> A san tawi sehla A hnaṭuan cu midang in co seh.",
			"9": "<sup>9</sup> A faale pawl cu pa nei lo farah si-aw hai sehla, A nupi cu nuhmei ah cang seh.",
			"10": "<sup>10</sup> A faale pawl cu inn nei lo, Rawl diltu ah cang-aw hai sehla, An umnak deu siava ihsin dawi vivo si hai seh.",
			"11": "<sup>11</sup> Paisa a coihtu pawl in, A neihmi hmuahhmuah long thluh hai sehla, Mikhual pawl in a hlawhmi hmuahhmuah kha la ṭheh hai seh.",
			"12": "<sup>12</sup> A parah zohman in, Zaangfahnak nei hlah hai seh; A faale khal zohman in kilkhawi hlah hai seh.",
			"13": "<sup>13</sup> A cithlah hmuahhmuah thi ṭheh aw hai sehla, Amah ih hmin cu sankhat hnu cun hngilh fai siseh.",
			"14": "<sup>14</sup> A pupa pawl ih ṭhat lonak cu, Bawipa in ciing ringring-aw sehla, A nu ih sualnak cu, Ziangtik khalah ngaidam hlah seh.",
			"15": "<sup>15</sup> Bawipa in an mawhnak cu thei camcin seh; Asinain anmah cu hngilh fai ṭheh mi si hai seh.",
			"16": "<sup>16</sup> Cupa cu mi zaangfahnak a nei hrimhrim lo; Mi farah, mi tlasam le bawmtu nei lo pawl, A hrem ih a that hai a si.",
			"17": "<sup>17</sup> Midang camsiat cu a hiar ṭeuṭeu, Amah sawn camnak tuar seh. Midang thlawsuah pek cu a duh hrimhrim lo; Zohman in thlawsuahnak pe hlah hai seh.",
			"18": "<sup>18</sup> Hnipuan a hruk tluk in, Midang cu ol zetin siat a cam; A micamnak in a ruangpi cu tidai bangin ciah sehla, A ruh sung khalah siti bangin lut ṭheh seh.",
			"19": "<sup>19</sup> Hnipuan bangin amah khuhtu ah cang-aw sehla, Taikhap bangin a kimvel in kulh ringring seh.",
			"20": "<sup>20</sup> Siazet ih i reltu ka ral pawl parah a tlun vekin Bawipa in hrem hai seh.",
			"21": "<sup>21</sup> Asinain Bawipa ka Pathian, i tiam cia vekin, Nangmah in kei cu i bawm ih, Na mi duhdawtnak a ṭhat ruangah kei cu i hum a si.",
			"22": "<sup>22</sup> Kei cu mi rethei le mi tlasam tuk ka si; Ka thinlung cu a muril tiangin hliamnak a tuar.",
			"23": "<sup>23</sup> Zanlam ih thlahliap vekin a hloral mi ka si; Pa-ngang vekin hlon meenmi ka si.",
			"24": "<sup>24</sup> Rawl ka ei lo ruangah ka khuk a ṭhia; Ka taksa a ṭawl ih ka ruh le ka vun lawng a taang.",
			"25": "<sup>25</sup> Mi in in hmuh tikah in hnihsan; In hmuhsuam ih an lu in thin.",
			"26": "<sup>26</sup> Maw Bawipa ka Pathian, i bawm hram aw. A hmunmi duhdawtnak na nei ih I run hramhram aw.",
			"27": "<sup>27</sup> Nangmah lawng i runtu na si hi Ka ral pawl theiter hram aw.",
			"28": "<sup>28</sup> Annih in in cam hman hai sehla, Nang cun i thlawsuah ding. I hremtu pawl cu sung hai seh. Cule kei na siahhlawh hi ka lungawi seh.",
			"29": "<sup>29</sup> Ka ral pawl cu mualphonak in khuh hai sehla, An ningzahnak cu korfual bangin hruk hai seh.",
			"30": "<sup>30</sup> Bawipa hnenah ringzet in lungawinak thu ka sim ding; Misenpi hmaiah amah cu ka thangṭhat ding.",
			"31": "<sup>31</sup> Ziangahtile farah zonzai pawl hnenah a ṭang ih, Anmah thah a tumtu pawl kut sung ihsin a run hai a si."
		},
		"110": {
			"1": "<sup>1</sup> Bawipa in siangpahrang ka Bawipa hnenah, “Na ral pawl na ke hnuai ih ka ret hlan lo, Hitawk ka vorhlam kapah to aw,” a ti.",
			"2": "<sup>2</sup> Zion ihsin na uknak cu Bawipa in a kauter ding; “Na ral pawl uk hai aw,” a ti.",
			"3": "<sup>3</sup> Na ral pawl na do ni in, Na milai an tho ciamco ding. Zing thlapit ih daitla bangin, Tlang thianghlim ah na mino pawl Na hnenah an ra ding.",
			"4": "<sup>4</sup> Bawipa in thukamnak cu siatcam in a tuah zo ih A let saal nawn lo ding. “Puithiam Melkhizedek bangtuk in, Kumkhua in puithiam na si ding,” a ti.",
			"5": "<sup>5</sup> Bawipa cu na vorhlam kapah a um; A thin a heng ni ah siangpahrang pawl cu a neh ding.",
			"6": "<sup>6</sup> Miphun kip an thu a ṭhen ding, An raldonak hmun cu miruak in a khahter ding. Leilung pumpi ah Siangpahrang pawl cu a neh hai ding.",
			"7": "<sup>7</sup> Siangpahrang cu lamzin kap tiva ih tidai a in ding; A tha a tlung ding ih nehtu a si ding."
		},
		"111": {
			"1": "<sup>1</sup> Bawipa cu thangṭhat uh! Misenpi tonkhawmnak ah ka thinlung zate in Bawipa ka thangṭhat ding.",
			"2": "<sup>2</sup> Bawipa ih thil tuahmi pawl, Ziangtluk mangbangza so an si, Cuih thil tuahmi parih lungawitu cun a tican an thei thiam a si.",
			"3": "<sup>3</sup> A tuahmi cu upat tlak an si ih, Sunlawinak in an khat. A dingnak cu kumkhua in a hmun.",
			"4": "<sup>4</sup> Bawipa in mangbangza a tuah mi pawl cu in hngilhter lo; Amah cu zaangfahnak le, lainatnak neitu a si.",
			"5": "<sup>5</sup> Amah a ṭihtu pawl cu ei ding rawl a pek hai; A thukam cu a hngilh dah lo.",
			"6": "<sup>6</sup> A thil tithei zia cu a minung pawl hnenah a langter ih, Miphun dang pawl ih ram cu a pek hai a si.",
			"7": "<sup>7</sup> A thil tuahmi hmuahhmuah cu, Rintlak an si ih an ding ṭheh. A thukham pawl cu rintlak an si.",
			"8": "<sup>8</sup> Kumkhua in a hngetmi an si ih, Felzet le dikzetih pekmi an si.",
			"9": "<sup>9</sup> A minung pawl hnenah runnak a thlenter ih, Anmah thawn kumkhua hrangin thukamnak a tuah. A thianghlimmi le huham nei zetmi a si.",
			"10": "<sup>10</sup> Bawipa ṭihzah cu fim hramthawhnak a si; Cubangtuk ih a tuahtu pawl cu, Theih thiamnak ṭhazet an nei. Amah cu kumkhua ih thangṭhat ding a si."
		},
		"112": {
			"1": "<sup>1</sup> Bawipa cu thangṭhat uh! Bawipa a ṭihzahtu le a thupekmi a thluntu cu mi thlawsuak an si.",
			"2": "<sup>2</sup> A faale pawl cu hi ram sungah mi cak bik an si ding; Mi ṭha ih tesinfa pawl cun malsawm an dong ding.",
			"3": "<sup>3</sup> A innsang cu milian le sumsaw nei zet an si ding ih, A dingfelnak cu kumkhua in a hmun ding.",
			"4": "<sup>4</sup> Mi ṭha pawl hrangah cun Khawthim sung khalah tleunak a suak ṭheu; Lainatnak, zaangfahnak le dingnak a neitu pawl hrangah cun.",
			"5": "<sup>5</sup> Tirhsiang zetin mi a coih ih Dik zetin mah ih hna a ṭuantu cu mi lungawi an si.",
			"6": "<sup>6</sup> Mi ṭha cu a tlasam dah lo ding. Ziangtik hmanah an hngilh lo ding.",
			"7": "<sup>7</sup> Thusia theih ding kha a hreh hrimhrim lo; A zumnak a khoh ih Bawipa ah a rinsannak cu hngetzet in a bun.",
			"8": "<sup>8</sup> Donhar a nei lo, ṭih khal a nei lo; A ral pawl an sun kha a mit rori in a hmu ding.",
			"9": "<sup>9</sup> Mi harsa le mi farah hnenah siang zetin a pek; Mi a zaangfahnak cu a ṭhum dah lo. Thil tithei a si ih zozo khalih upatmi a si.",
			"10": "<sup>10</sup> Cumi cu mi ṭha lo pawl in an hmuh tikah an riah a sia; An mitkem in an ha an rial ih an tlan hlo; Beiseinak an neihmi cu kumkhua in a cem a si."
		},
		"113": {
			"1": "<sup>1</sup> Bawipa thangṭhat uh! Maw Bawipa ih siahhlawh pawl, a hmin cu thangṭhat uh.",
			"2": "<sup>2</sup> Bawipa ih hmin cu atu le kumkhua in thangṭhat siseh.",
			"3": "<sup>3</sup> Nisuahnak ihsin nitlaknak tiang Bawipa ih hmin cu thangṭhat in um seh.",
			"4": "<sup>4</sup> Bawipa in miphun hmuahhmuah a uk; A sunlawinak cu van hnakin a saang sawn.",
			"5": "<sup>5</sup> Bawipa kan Pathian bangtu zohman an um lo; Amah bangtuk ih a saang bikah um tahratin,",
			"6": "<sup>6</sup> Lei le van pawl suk zoh ih a run zoh theitu zoso a um ding?",
			"7": "<sup>7</sup> Mi farah pawl cu leivut lak ihsin a khaisaang ih, Mi tlasam pawl cu an harsatnak ihsin a cawi hai;",
			"8": "<sup>8</sup> Annih cu uktu pawl le bawi pawl ih hawipi ah a tuah hai a si.",
			"9": "<sup>9</sup> Fa nei lo nucing pawl cu, An inn ah mithmai ṭhatnak a coter; Faate a pek ih an lung a awiter a si. Bawipa cu thangṭhat uh!"
		},
		"114": {
			"1": "<sup>1</sup> Israel mi Izipt ram ihsin an suah tikah, Jakob tefa pawl khi miphun dang ram an tlansan tikah,",
			"2": "<sup>2</sup> Judah cu Bawipa ih miphun thianghlim ah a cang ih, Israel cu amah ih ta ah a cang.",
			"3": "<sup>3</sup> Tipi Sen in a hmuh tikah a tlan hlo; Jordan Tivapi cu luang loin a cawl.",
			"4": "<sup>4</sup> Tlang saang pawl cu me bangin an pet; Tlang niam deuh pawl cu tuu bangin an khir.",
			"5": "<sup>5</sup> Maw Tipi, ziang inso a lo tlan hloter? Maw Jordan, ziangah so luang loih na colh?",
			"6": "<sup>6</sup> Maw Tlang saang pawl, ziangah so me bangin nan pet? Maw Tlang niam pawl, ziangah so tuu bangin nan khir?",
			"7": "<sup>7</sup> Maw leilungpi, Bawipa a rat tikah khur aw; Jakob ih Pathian hmai ahcun.",
			"8": "<sup>8</sup> Lungpi cu amah in ticawm ah a canter ih, ṭeklung tlangtluan pawl cu tipuut ah a canter a si."
		},
		"115": {
			"1": "<sup>1</sup> Maw Pathian, na hnen lawngah, Kan hnenah si loin, Nangmah ih hnen lawngah, Sunlawinak cu pek siseh; A hmunmi na duhdawtnak le zumtlak na sinak ruangah hin.",
			"2": "<sup>2</sup> “Khuiah so nan Pathian cu a si?” tiah ziangah so miphun dangdang pawl in in suut rero ding?",
			"3": "<sup>3</sup> Kan Pathian cu vancung ah a um ih a duh poh a tuah.",
			"4": "<sup>4</sup> An khawzing pawl cu sui le ngun ih tuahmi, Milai kut ih tuahmi an si.",
			"5": "<sup>5</sup> Kaa an nei naón an ṭong thei lo. Mit an nei naón an hmu thei lo.",
			"6": "<sup>6</sup> Hna an nei naón an thei thei lo. Hnar an nei naón rim an thei thei lo.",
			"7": "<sup>7</sup> Kut an nei naón an tham thei lo. Ke khal an nei naón an feh thei lo. An awn-au thiam lo.",
			"8": "<sup>8</sup> Hi khawzing pawl a tuahtu le a rinsantu pawl cu, An tuahmi milem vekah cang thluh hai seh.",
			"9": "<sup>9</sup> Maw Israel mi pawl, Bawipa rinsan uh! Amah cu a lo bawmtu le a lo humtu a si.",
			"10": "<sup>10</sup> Maw Pathian ih puithiam pawl, Bawipa rinsan uh! Amah cu a lo bawmtu le a lo humtu a si.",
			"11": "<sup>11</sup> Maw Pathian ṭihzah tu pawl, Bawipa rinsan uh! Amah cu a lo bawmtu le a lo humtu a si.",
			"12": "<sup>12</sup> Bawipa cun in thei ringring ih thlawsuahnak in pe ding. Israel mi le Pathian ih puithiam pawl cu Pathian in a thlawsuah hai ding.",
			"13": "<sup>13</sup> Amah a ṭihzahtu cu a tum a seen in a thluasuah hai ding.",
			"14": "<sup>14</sup> Nanmah le na tesinfa pawl cu Bawipa in tefa lo pe hram seh.",
			"15": "<sup>15</sup> Lei le van tuahtu Bawipa in Thlawsuah lo pe hram seh.",
			"16": "<sup>16</sup> Van khi Bawipa ih ta an si; Amah ih ta lawnglawng an si ṭheh. Asinain leilung cu minung kutah a pek.",
			"17": "<sup>17</sup> Bawipa cu mithi pawl in an thangṭhat lo; ṭong thei lonak hmun a thlengtu pawl cun an thangṭhat lo a si.",
			"18": "<sup>18</sup> Sikhalsehla kannih a minung pawl cun atu le kumkhua in amah kan thangṭhat ding. Bawipa cu thangṭhat uh!"
		},
		"116": {
			"1": "<sup>1</sup> Bawipa cu ka duh; Ka thlacamnak le zaangfah ka dilnak a theih ruangah.",
			"2": "<sup>2</sup> Ka kawh tinte ka aw a thei.",
			"3": "<sup>3</sup> Thihnak cun a hridai in i run ngerh ih, ṭihnungza thlaan in i naih deuhdeuh ruangah, Donharnak le ṭihphannak in ka khat.",
			"4": "<sup>4</sup> Bawipa cu ka ko ih, “Maw Bawipa, zaangfah ka lo dil, i run hram aw,” ka ti.",
			"5": "<sup>5</sup> Bawipa cu a ṭha ih zaangfahnak a nei; Kan Pathian cu zaangfah lainatnak in a khat.",
			"6": "<sup>6</sup> Bawipa in bawmtu nei lo pawl cu a hum; ṭihphannak hmun ihsin i luatter.",
			"7": "<sup>7</sup> Maw ka nunnak, hnangamte in cawl aw, Ziangahtile Bawipa cun ka zawn i ruat ringring a si.",
			"8": "<sup>8</sup> Bawipa cun thihnak ihsin i luatter; Ka mitthli a hulter ih ka ke khal tlukbahnak ihsin a luatter.",
			"9": "<sup>9</sup> Curuangah Bawipa ih hmaiah ka feh ih, A nungmi pawl ih ram ahcun ka leeng.",
			"10": "<sup>10</sup> “Ka cem riai a si hi,” ka ti hmanah ka zumnak a der cuang lo.",
			"11": "<sup>11</sup> Ṭihphannak ka neih ih, “Zumtlak zohman an um lo,” ka ti hmanah ka rinnak cu a ṭum cuang lo.",
			"12": "<sup>12</sup> Ka parih a ṭhat ruangah hin Bawipa cu ziangso ka pek ve ding?",
			"13": "<sup>13</sup> Bawipa in i run ruangah A hnenah in ding thawinak ka pe ding ih a hmin ka ko ding.",
			"14": "<sup>14</sup> A hnenih ka kam ciami cu A minung pawl tonkhawmnak ah amah ka pe ding.",
			"15": "<sup>15</sup> Amah ih minung pakhatkhat an thih tikah, Bawipa ih hrangah ziangtluk in so a man a khun?",
			"16": "<sup>16</sup> Maw Bawipa, kei hi na siahhlawh ka si; Ka nu vekin kei khal in nangmah ka lo rian; Nangmah in zalennak i pe zo.",
			"17": "<sup>17</sup> Lungawi thawinak ka lo pe ding, Na hmin cu ka ko ding.",
			"18": "<sup>18</sup> Na minung pawl an tonkhawmnak le Jerusalem ih na Biakinn khaan sungah,",
			"19": "<sup>19</sup> Na hnenih ka tiamkam ciami cu Ka lo pe ding a si. Bawipa cu thangṭhat uh!"
		},
		"117": {
			"1": "<sup>1</sup> Maw miphun hmuahhmuah tla, Bawipa thangṭhat uh! Mi hmuahhmuah in Bawipa cu thangṭhat uh!",
			"2": "<sup>2</sup> A duhdawtnak cu kan hrangah a fek ih, Rintlak a sinak cu kumkhua in a hmun a si. Bawipa cu thangṭhat uh!"
		},
		"118": {
			"1": "<sup>1</sup> Bawipa ih hnenah lungawi thu sim uh; Ziangahtile amah cu a ṭha, A duhdawtnak cu kumkhua in a hmun a si.",
			"2": "<sup>2</sup> Israel mi pawl in, “A duhdawtnak cu kumkhua in a hmun,” ti hai seh.",
			"3": "<sup>3</sup> Pathian ih puithiam pawl in, “A duhdawtnak cu kumkhua in a hmun,” ti hai seh.",
			"4": "<sup>4</sup> Amah a ṭihzahtu pawl in, “A duhdawtnak cu kumkhua in a hmun,” ti hai seh.",
			"5": "<sup>5</sup> Ka harsat laiah Bawipa cu ka ko; Ka kawhnak a thei ih luatnak i pek.",
			"6": "<sup>6</sup> Bawipa cu ka hnenah a um; Zianghman ka ṭih lo ding. Milai in ka parah ziangso an tuah thei ding?",
			"7": "<sup>7</sup> I bawmtu cu Bawipa amah a si; Ka ral an sun kha ka mit in ka hmu ding.",
			"8": "<sup>8</sup> Milai rinsan hnakin Bawipa rinsan a ṭha sawn.",
			"9": "<sup>9</sup> Leilung uktu pawl rinsan hnakin Bawipa rinsan a ṭha sawn.",
			"10": "<sup>10</sup> Ka ral pawl ka kiangkap ah an um ṭheh; Asinain Bawipa ih huham in ka siatsuah ṭheh hai.",
			"11": "<sup>11</sup> Ka kimvel in in kulh ṭheh; Asinain Bawipa ih cahnak in ka cemter ṭheh hai.",
			"12": "<sup>12</sup> Khuai bangin in herh ciamco; Asinain hrambur meisa kaang bang in an kaang ṭheh. Bawipa ih huham in ka siatsuah ṭheh hai a si.",
			"13": "<sup>13</sup> Neh ding rori in nasa zetin in do ih ih neh cuahco; Asinain Bawipa in i bawm.",
			"14": "<sup>14</sup> Bawipa in huham neizet le cakzet ah i tuah; Amah cu i runtu a si.",
			"15": "<sup>15</sup> Bawipa ih minung pawl an puanthlam ihsin nehnak lungawi ih an au ciamco cu ngaihnik uh; “Bawipa  ih baan thacak in a neh zo.",
			"16": "<sup>16</sup> A huham in nehnak in pe zo; A ral nehnak huham cak cun!” an ti.",
			"17": "<sup>17</sup> Ka thi lo ding, ka dam ding ih Bawipa ih thil tuahmi pawl ka aupi ding.",
			"18": "<sup>18</sup> Nasa zetin i hrem zo; Asinain i thiter siang lo a si.",
			"19": "<sup>19</sup> Ka hrangah dingfelnak kotka i on sak hram uh; Ka lut ding ih Bawipa ih hnenah lungawi thu ka sim ding.",
			"20": "<sup>20</sup> Bawipa ih kotka cu hihi a si; A dingmi lawng an lut thei ding.",
			"21": "<sup>21</sup> Maw Bawipa, ka aunak aw i thei ih, Nehnak i pek ruangah ka lo thangṭhat a si.",
			"22": "<sup>22</sup> Inn saktu pawl in santlai lo, ti ih an hnonmi lungto cu, A ṭhahnem bikmi lungto ah a cang zo.",
			"23": "<sup>23</sup> Cumi cu Bawipa ih tuahmi a si; Zohthanungza a va si so!",
			"24": "<sup>24</sup> Tuih ni hi Bawipa ih tuahmi ni a si; Lungawi aipuang in um uhsi!",
			"25": "<sup>25</sup> In hum aw, Bawipa, in hum hram aw; Maw Bawipa, hlawhtlinnak in pe hram aw!",
			"26": "<sup>26</sup> Bawipa ih hmin in a rami cu, Pathian in thlawsuah hram seh! Bawipa ih Biakinn ihsin thlawsuahnak kan lo pek.",
			"27": "<sup>27</sup> Bawipa cu Pathian a si; Kan hnenah tleunak in pe zo. Nan kutah thinghnge keng in puai cu tuah uhla, Biakṭheng cu heel rero uh.",
			"28": "<sup>28</sup> Nangmah cu ka Pathian na si ih, Lungawinak thu ka sim ding; Na maksaknak ka tlang-au pi ding.",
			"29": "<sup>29</sup> Bawipa ih hnenah lungawi thu sim uh, Ziangahtile a mah cu a ṭha; A duhdawtnak cu kumkhua in a hmun a si."
		},
		"119": {
			"1": "<sup>1</sup> A nunnak ah soisel ding a um lo mi le, Bawipa ih daan vekih a nungtu pawl cu mi lungawi an si.",
			"2": "<sup>2</sup> A thinlung zate in Bawipa ih thu a ngaitu le, A thupekmi pawl a thluntu cu mi lungawi an si.",
			"3": "<sup>3</sup> Asi, thilsual zianghman tuah loin Bawipa ih lamzin ahcun an feh.",
			"4": "<sup>4</sup> Na daan pawl cu in pe zo ih Felte ih thlun dingah in tiam zo.",
			"5": "<sup>5</sup> Na daan terek pawl tiangin, Felte in thlun thei ningla ka va duh so!",
			"6": "<sup>6</sup> Taima zetih na thukham pawl ka thlun ahcun, Ningzak in ka um lo ding.",
			"7": "<sup>7</sup> Thinlung thiang in ka lo thangṭhat ding, Na thuṭhennak felzia ka theih hnu ahcun!",
			"8": "<sup>8</sup> Na daan pawl cu ka thlun ding; I taanta hram hlah aw!",
			"9": "<sup>9</sup> Ziangtin so mino in ziaza thiang a neih thei ding? Na thupekmi thlun lawngin a nei thei ding.",
			"10": "<sup>10</sup> Ka thinlung zatein nangmah lo rian dingah ka pe-aw, Na thukham pialsan lo dingah i kilkhawi aw.",
			"11": "<sup>11</sup> Ka thinlung sungah na daan cu ka ret zo, Na parih ka sual lonak dingah.",
			"12": "<sup>12</sup> Maw Bawipa, nangmah ka lo thangṭhat; Na daan pawl i zirh hram aw.",
			"13": "<sup>13</sup> Na thukham in pekmi pawl cu ring zetin ka saal ringring ding.",
			"14": "<sup>14</sup> Sumsaw tampi neih hnakin Na thupekmi thlun ah ka lung a nuam sawn.",
			"15": "<sup>15</sup> Na nunsimnak cu ka zir ding ih, Na thuzirhmi pawl cu ka ruat ṭha ding.",
			"16": "<sup>16</sup> Na daan pekmi ah lungawinak ka nei ih, Na thupekmi pawl cu ka hngilh lo ding.",
			"17": "<sup>17</sup> Ka nundam ih na thu ka thlun theinak dingah, Kei na siahhlawh parah hin ṭha hram aw.",
			"18": "<sup>18</sup> Na daan sungah mangbangza thudik ka hmuh theinak dingah ka mit cu vaangter hram aw.",
			"19": "<sup>19</sup> Leitlun ahhin rei lote sung lawng ka um; Ka hnen ihsin na thukham cu thup hram hlah aw.",
			"20": "<sup>20</sup> Na thuṭhennak theih ka duh ringring ruangah, Ka thinlung cu mei bangin a hlio ringring.",
			"21": "<sup>21</sup> Mi puarthau na kawk hai ih Na thupekmi a pahtu pawl cu, Siat na serh hai a si.",
			"22": "<sup>22</sup> Na thukham ka thlun zo ruangah ka parih hmuhsuam le nautatnak an neihmi in i luatter hram aw.",
			"23": "<sup>23</sup> Hotu pawl an tonkhawm ih in phiar rero hmanah, Kei na siahhlawh in na daan cu ka zir thotho ding.",
			"24": "<sup>24</sup> Na thuzirhmi pawl cu lungawinak i petu an si ih ruahnak ṭha i petu khal an si.",
			"25": "<sup>25</sup> Ka nunnak cu leivut lakah namnuai in a um; Na thutiam cia vekin ka tha tlungter sal hram aw.",
			"26": "<sup>26</sup> Ka tuah mi hmuahhmuah ka phuang ih nang in i thei; Na thupekmi pawl i zirh hram aw.",
			"27": "<sup>27</sup> Na daan thlun thei dingah i zirh awla, Mangbangza na thuzirhmi cu feltein ka ruat ṭha ding.",
			"28": "<sup>28</sup> Riahsiatnak ruangah ka thinlung a zup ṭheh; Na thutiam cia vekin ka tha tlungter sal hram aw.",
			"29": "<sup>29</sup> Zin peeng ka zawh lonak dingah i kilveng aw; Na ṭhat ruangah na daan cu i zirh aw.",
			"30": "<sup>30</sup> Na thu thluntu si dingah ka ruat cat zo; Na thukham pawl cu ka hmai ah ka ret zo.",
			"31": "<sup>31</sup> Maw Bawipa, na thuzirhmi pawl cu ka thlun zo; Mualpho in i ret hram hlah aw.",
			"32": "<sup>32</sup> Nangmah in theihthiamnak i pek ding ruangah, Na thupekmi cu thatho zetin ka thlun ding.",
			"33": "<sup>33</sup> Maw Bawipa, na thupekmi ih tican i sim awla, Ziangtik khalah cat loin ka thlun ringring ding.",
			"34": "<sup>34</sup> Na daan pawl cu i zirh fiang awla ka thlun hai ding; Ka thinlung zate in ka thlun ding.",
			"35": "<sup>35</sup> Na thukham thlun thei dingah i hruai aw; Ziangahtile cutawkah lungawinak ka ngah a si.",
			"36": "<sup>36</sup> Lennak duhtu si loin na thupekmi thlun duhtu sawn i siter aw.",
			"37": "<sup>37</sup> Thil ṭhahnem lo a hawl rerotu Ka si lonak dingah i kilkhawi aw. Na thutiam cia vekin ka parah ṭha hram aw.",
			"38": "<sup>38</sup> Nangmah a lo ṭihzahtu pawl hnenih na thukamnak cu, Kei na siahhlawh hnen ahhin kimter hram aw.",
			"39": "<sup>39</sup> Ka ṭihzetmi nautatnak ihsin i luatter hram aw; Na thupekmi pawl cu mangbangza ngaingai an si!",
			"40": "<sup>40</sup> Na thupekmi cu ka sunsak a si; A dingmi na si ruangah i nungter hram aw.",
			"41": "<sup>41</sup> Maw Bawipa, i duhdawtnak a maksakzia langter hram aw, Na thutiam cia bangtuk in i run hram aw.",
			"42": "<sup>42</sup> Cuticun i nautattu pawl cu An thu ka sawn thei hai ding; Ziangahtile na ṭongkam cu ka rinsan a si.",
			"43": "<sup>43</sup> Thudik a sim ngam ringringtu si dingah thazaang i pe aw; Ziangahtile na thuṭhennak khi ka beiseimi a si.",
			"44": "<sup>44</sup> Na daan pawl cu ka thlun ringring ding; Kumkhua cat nawn loin ka thlun ding a si.",
			"45": "<sup>45</sup> Na thupekmi pawl thlun dingih ka hawl suak ruangah, A famkimmi zalennak sungah ka nung ding.",
			"46": "<sup>46</sup> Na thupekmi cu siangpahrang pawl hnenah ka than ding; Ka zahpi hrimhrim lo ding.",
			"47": "<sup>47</sup> Na thukham pawl thlun cu ka diriamnak a si. Ziangahtile ka ngainatmi an si.",
			"48": "<sup>48</sup> Na thukham pawl cu Ka uar mi le ka duhmi an si; Na thupekmi cu ka thinlung ah ka ruat ṭha ringring ding.",
			"49": "<sup>49</sup> Na siahhlawh kei ka hnenih, Na thutiam cu hngilh hram hlah aw; Beiseinak i neihter zo.",
			"50": "<sup>50</sup> Ka vansaan caan hmanah i hnemtu a si; Ziangahtile na thutiam in nunnak i pek.",
			"51": "<sup>51</sup> Mi puarthau pawl in in hmuhsuam; Asinain na daan pekmi ihsin ka pial dah lo.",
			"52": "<sup>52</sup> Kan dung caan reipi laiih i pekmi na thu pawl cu, ka ciing ringring; Maw Bawipa, ka hrangah hneemtu an si.",
			"53": "<sup>53</sup> Mi ṭha lo pawl in na daan an balsiat kha ka hmuh tikah, Ka thin a heng ngaingai.",
			"54": "<sup>54</sup> Hi leitlun khual ka tlawnnak ramah hin, Na thukham pawl cu ka hlasakmi an si.",
			"55": "<sup>55</sup> Maw Bawipa, zan khalah nangmah ka lo ruat ih, Na daan khal ka ruat a si.",
			"56": "<sup>56</sup> Na thupekmi thlun cu Ka lungawinak a si.",
			"57": "<sup>57</sup> Maw Bawipa, ka duhmi cu nangmah lawng na si; Na daan thlun dingah thu ka kam zo.",
			"58": "<sup>58</sup> Ka thinlung taktein ka lo ngen a si; Na thutiam cia bangin, Ka parah zaangfahnak nei hram aw.",
			"59": "<sup>59</sup> Ka nunnak ih a zawhmi lamzin hi ka zoh sal ih, Na thupek thlun dingah ka lo kam a si.",
			"60": "<sup>60</sup> Khulfung loin na thukham thlun dingah zamrang in ka tho.",
			"61": "<sup>61</sup> Mi ṭha lo pawl cun an thang in fekzet in in khit; Asinain na thupekmi ka hngilh lo.",
			"62": "<sup>62</sup> Zanṭim ah ka ihnak ihsin ka ṭhang; A dingmi na thuṭhennak thangṭhat dingah.",
			"63": "<sup>63</sup> Na daan a thluntu le A lo riantu hmuahhmuah ih rualpi ka si.",
			"64": "<sup>64</sup> Maw Bawipa, leilung pumpi hi a hmunmi na duhdawtnak in a khat. Na thukham pawl i zirh hram aw.",
			"65": "<sup>65</sup> Maw Bawipa, na thutiammi cu na kimter ih, Kei na siahhlawh hnenah na ṭha a si.",
			"66": "<sup>66</sup> Fimnak le thuruah thiamnak i pe hram aw; Ziangahtile na thukham ka rinsan a si.",
			"67": "<sup>67</sup> Hrem ka si hlan ahcun zinpeng ka zawh ṭheu; Asinain atu ahcun na thu ka thlun.",
			"68": "<sup>68</sup> Na ṭhatzia le mi na zaangfah zia cu! Na thukham pawl i zirh hram aw.",
			"69": "<sup>69</sup> Mi hngal pawl in ka thu cu Thuphan hlir in an rel; Asinain ka thinlung zate in na daan cu ka thlun.",
			"70": "<sup>70</sup> Hi bangtuk minung pawl cun Theihthiamnak an nei lo; Asinain na daan sungah lungawinak ka nei.",
			"71": "<sup>71</sup> I hremnak cu ka hrangah a ṭha; Ziangahtile na thupekmi i zirter a si.",
			"72": "<sup>72</sup> I pekmi na daan cu leilung pumpi ih sui le ngun hmuahhmuah hnakin ka hrangah a sunglawi sawn.",
			"73": "<sup>73</sup> Nangmah in i seemsuah ih nangmah in himte in i kilveng; Na daan pawl ka zirnak dingah ruahthiamnak thinlung i pe hram aw.",
			"74": "<sup>74</sup> A lo ṭihzahtu pawl cun In hmuh tikah an lung a awi ding; Ziangahtile na thu cu ka rinsan.",
			"75": "<sup>75</sup> Maw Bawipa, na thupekmi pawl cu an dik a si ti ka thei; Zumtlak na si ruangah I hrem a si ti khal ka thei.",
			"76": "<sup>76</sup> Kei na siahhlawh i tiamkam cia vekin, A hmunmi na duhdawtnak in i hneem hram seh.",
			"77": "<sup>77</sup> I zaangfah awla ka nung ding; Ziangahtile na daan sungah ka lung a awi a si.",
			"78": "<sup>78</sup> Mi puarthau pawl in, Sual in puh ruangah an ningzak seh; Kei cun ka thinlung sungah, Na daan pawl cu ka ruat ṭha ding.",
			"79": "<sup>79</sup> Na thupekmi a theitu pawl le Nangmah a lo ṭihzahtu pawl cu ka hnenah ra hai seh.",
			"80": "<sup>80</sup> Ningzak mualpho ih ka um ve lonak dingah, Na thukham cu famkim zetin thlun thei hram ning law!",
			"81": "<sup>81</sup> Maw Bawipa, nangmah runnak Ka hngahnak ah ka hnang ṭheh; Na thu cu ka rinsan fawn si!",
			"82": "<sup>82</sup> Na thutiammi ka zoh-nakah Ka mit a kham ṭheh zo; “Ziangtik ah so i bom ding?” tiah sut loin ka um thei fawn lo!",
			"83": "<sup>83</sup> An hlon ciami savun sabit thawl vekin santlai lo ka si; Asinain na thupekmi cu ka hngilh hrih lo.",
			"84": "<sup>84</sup> Ziangtik tiangso ka lo hngah hrih ding? I hremtu pawl hi ziangtik ah so na hrem ve hai ding?",
			"85": "<sup>85</sup> Na daan a thlun lotu mi hngal pawl in, Ka tlaknak dingah khur tampi an lai.",
			"86": "<sup>86</sup> Na thukham pawl cu rintlak zet hlir an si; Mi hngal pawl cun thuphan hlir in in hrem zok rero; I bawm hram aw.",
			"87": "<sup>87</sup> Atu-ah cun in that thei zik ngaingai thlang; Asinain na thupekmi pawl cu ka daithlan cuang lo.",
			"88": "<sup>88</sup> A hmunmi na duhdawtnak ruangah Ka parah ṭha hram aw. Cuticun na daan pawl cu ka thlun thei ding.",
			"89": "<sup>89</sup> Maw Bawipa, na thu cu kumkhua in a hmun ding; Vancung ih a hnget zomi thu a si.",
			"90": "<sup>90</sup> Zum tlak na sinak cu Sankhat hnu sankhat a hmun; Leilungpi hi nangmah in na retih Na retnak ihsin a ṭhawn dah lo.",
			"91": "<sup>91</sup> Ziang hmuahhmuah na thupek vekin tuih sun tiang an hmun; Ziangahtile an zatein a lo riantu an si.",
			"92": "<sup>92</sup> Na daan pawl hi ka lungawinak ih hrampi sihlah sehla, Ka zonzaihnak ah ka thi zo ding.",
			"93": "<sup>93</sup> Na thupekmi pawl ziangtik hmanah ka daithlan lo ding; Ziangahtile cupawl cu na hmang ih nunnak i pek.",
			"94": "<sup>94</sup> Kei cu na ta ka si, I run hram aw. Na thupekmi thlun ding lawng ka tummi a si.",
			"95": "<sup>95</sup> Mi ṭha lo pawl in thah dingah in bawh; Asinain na daan cu ka thinlung in ka ruat ṭha ding.",
			"96": "<sup>96</sup> A famkimmi zianghman a um lo, ti ka thei zo; Asinain na thukham cu a famkim a si.",
			"97": "<sup>97</sup> Aw, na daan pawl ka duh zia cu! Sun nihlawh in acu lawng ka ruat!",
			"98": "<sup>98</sup> Na thukham cu ka hnenah a caam ringring; Ka ral pawl hmuahhmuah hnakin i fimter deuh a si.",
			"99": "<sup>99</sup> I zirhtu pawl hmuahhmuah hnakin ka thei deuh, Na thuzirhmi pawl ka ruah ṭha ruangah.",
			"100": "<sup>100</sup> Patar pawl hnakin ka fim deuh, Na thupekmi ka thlun ruangah.",
			"101": "<sup>101</sup> Ziaza ṭha lo cu ka hrial zo, Na thu thlun ka duh ruangah.",
			"102": "<sup>102</sup> Na thuzirhmi ka daithlan lo, I zirhtu nangmah na si ruangah.",
			"103": "<sup>103</sup> Na thupekmi pawl an thlum zia cu! Khuaitizu hnakin an thlum sawn.",
			"104": "<sup>104</sup> Na thukham pawl ihsin fimnak ka ngah ih, Nuncan ṭha lo hmuahhmuah cu ka hua a si.",
			"105": "<sup>105</sup> Na thu cu ka ke hrangah mei-inn a si ih, Ka lamzin hrangah tleunak a si.",
			"106": "<sup>106</sup> Siatcam ih thu ka kam vekin, A dikmi na thuzirhnak cu ka thlun ding.",
			"107": "<sup>107</sup> Maw Bawipa, ka tuarzia cu a nasa ngaingai; I tiamkam zo vekin i nungter hram aw.",
			"108": "<sup>108</sup> Maw Bawipa, ka lungawi thlacamnak cu saang hram awla, Na thupekmi cu i zirh hram aw.",
			"109": "<sup>109</sup> Nitin ka nunnak pe dingin ka tiar aw; Na daan pawl ka hngilh lo a si.",
			"110": "<sup>110</sup> Mi ṭha lo pawl in ka hrangah thang an kam; Asinain na thupekmi pawl cu ka pah lo.",
			"111": "<sup>111</sup> Na thukham pawl cu kumkhua in ka ta an si; Ka thinlung nuamtertu an si.",
			"112": "<sup>112</sup> Na thupekmi pawl cu ka thih ni tiangih thlun dingah, ka ruat cat zo a si.",
			"113": "<sup>113</sup> Na hnenih thinlung reprai Nei lotu pawl cu ka mit an kem; Asinain na daan cu ka duh.",
			"114": "<sup>114</sup> Nang cu ka beunak le ka ralphaw na si; Na thutiam ah beiseinak ka nei.",
			"115": "<sup>115</sup> Maw misual pawl, ka hnen ihsin tlan uh; Ka Pathian ih thukham pawl cu ka thlun ding.",
			"116": "<sup>116</sup> I kam cia vekin thazaang i pe awla ka nung ding; Ka ruahsannak ah ka riah i siatter hlah aw.",
			"117": "<sup>117</sup> I kai awla ka him ding; Cule na thupekmi pawl cu ka seherh ringring ding.",
			"118": "<sup>118</sup> Na daan a pahtu pawl cu na hnon hai; An mibum thiamnak cu a lak a si.",
			"119": "<sup>119</sup> Mi tha lo pawl cu hnawmhne tlukah na ruat hai; Curuangah na thuzirhnak cu ka duh zet.",
			"120": "<sup>120</sup> Nangmah ih ruangah ka thin a phang; Na thuṭhennak ruangah ṭihnak in ka khat.",
			"121": "<sup>121</sup> A dikmi le a ṭhami cu ka tuah zo; Ka ral pawl ih kut sungah i taanta hlah aw.",
			"122": "<sup>122</sup> Ka lo bawm ding tiah, Na siahhlawh kei hi i tiam aw; Mi puarthau pawl in i neh-nen hlah hai seh.",
			"123": "<sup>123</sup> Na runnak le bomnak zoh ah ka mit a kham ṭheh zo; Na tiam ciami luatnak ka zohnak ah!",
			"124": "<sup>124</sup> A hmunmi na duhdawtnak thawn i zoh awla, Na thupekmi pawl i zirh aw.",
			"125": "<sup>125</sup> Kei hi na siahhlawh ka si, Theihthiamnak i pe aw; Na thuzirhmi pawl ka theih theinak dingah.",
			"126": "<sup>126</sup> Maw Bawipa, na hnaṭuan thok a cu thlang, Milai in na daan an pah vivo!",
			"127": "<sup>127</sup> Na thukham cu sui hnakin ka duh sawn; Leitlun ih sui ṭha bik hnakin.",
			"128": "<sup>128</sup> Curuangah na thuzirhmi pawl hmuahhmuah ka thlun ih, Um daan dik lo pawl cu ka hua.",
			"129": "<sup>129</sup> Na thuzirhmi pawl cu mangbangza in an ṭha; Curuangah ka thinlung zate in ka thlun.",
			"130": "<sup>130</sup> Na thuzirh fiangtermi in tleunak a pek; Mi lungmol hnenah fimnak a pek a si.",
			"131": "<sup>131</sup> Na thupekmi pawl ka hiar tuk ruangah, Ka kaa ang in tidai haal in ka haal.",
			"132": "<sup>132</sup> Nangmah a lo duhtu pawl na zaangfah bangin, Ka lam hoi awla i zaangfah hram aw.",
			"133": "<sup>133</sup> I tiamkam cia bangin i bahter hram hlah aw; ṭhat lonak ih uk ding cu i siang hram hlah aw.",
			"134": "<sup>134</sup> I neh-nentu pawl ih kut ihsin i hum awla, Na thupekmi cu ka thlun ding.",
			"135": "<sup>135</sup> Na mithmai ṭha cu ka parah, Ni bangin tlangter awla, Na daan pawl cu i zirh hram aw.",
			"136": "<sup>136</sup> Ka mitthli cu tidai bangin a luang; Milai in na daan an thlun lo ruangah.",
			"137": "<sup>137</sup> Maw Bawipa, nang cu a dingmi na si ih, Na thupekmi khal an dik.",
			"138": "<sup>138</sup> Na thuzirhmi cu an fel ih, Rintlak an si ih an ṭha.",
			"139": "<sup>139</sup> Ka thinhengnak cu meivam bangin a ling, Ka ral pawl in na thukham an poisat lo ruangah.",
			"140": "<sup>140</sup> Na thukam cu ziangtluk in so rintlak a si! Na siahhlawh in ziangtluk in so ka duh!",
			"141": "<sup>141</sup> Mi nauta le nautatmi ka si naón, Na thupekmi pawl cu ka daithlan lo.",
			"142": "<sup>142</sup> Na dingnak cu kumkhua in a dingmi an si ih, Na daan cu an dik ringring.",
			"143": "<sup>143</sup> Harsatnak le donharnak in ka khat; Asinain na thukham in lungawinak i pek.",
			"144": "<sup>144</sup> Na thuzirhnak cu kumkhua in a dik; Theihthiamnak i pe awla ka nung ding.",
			"145": "<sup>145</sup> Ka thinlung taktein ka lo ko; Maw Bawipa, i sawn awla na thu ka thlun ding.",
			"146": "<sup>146</sup> Nangmah cu ka lo ko; I hum awla na daan ka thlun ding.",
			"147": "<sup>147</sup> Khua a van hlan ihsin, Na bomnak dil in ka lo ko; Na thukam ah beiseinak ka nei.",
			"148": "<sup>148</sup> Zanvarte itthat loin ka um; Na thuzirhmi pawl ngaihtuahnak ah!",
			"149": "<sup>149</sup> Maw Bawipa, na duhdawtnak ruangah i run ngai hram aw! Na ṭhatnak ruangah ka nunnak cu zuah hram aw!",
			"150": "<sup>150</sup> Mi zaangfah nei lo i hremtu pawl cun in naih deuhdeuh; Na daan a thlun dah lotu pawl cun!",
			"151": "<sup>151</sup> Asinain maw Bawipa, nang cu ka kiangah na um; Na thukam cu kumkhua hrang a si.",
			"152": "<sup>152</sup> Na thuzirhmi cu hlanlaipi in ka zir zo; Kumkhua daih ih na pekmi an si.",
			"153": "<sup>153</sup> Ka harsatnak hi zoh awla i run aw; Na daan cu ka daithlan dah lo!",
			"154": "<sup>154</sup> I ṭan awla i luatter hram aw; Na thutiam cia vekin nundamnak i pe aw.",
			"155": "<sup>155</sup> Mi ṭha lo pawl cu runmi an si lo ding; Na daan an thlun dah lo ruangah!",
			"156": "<sup>156</sup> Asinain maw Bawipa, Na lainatnak cu a tum ngaingai; I zaangfah awla i run hram aw.",
			"157": "<sup>157</sup> I raltu le i hremtu tampi an um; Asinain na daan cu thlun loin ka um dah lo!",
			"158": "<sup>158</sup> Mi phiartu pawl ka hmuh tikah, Ka mit an kem nasa; Na thupekmi an thlun dah fawn lo!",
			"159": "<sup>159</sup> Maw Bawipa, na thuzirhmi ka duh zia hi zohhnik! A hmunmi na duhdawtnak ruangah i hum hram aw.",
			"160": "<sup>160</sup> Na daan ih muruh cu thutak a si; A dikmi na thukham pawl cu kumkhua in an hmun.",
			"161": "<sup>161</sup> Ziang thu hman um loin, Mi upa cak zetzet pawl in in raal; Asinain ka upatmi cu na daan lawng a si.",
			"162": "<sup>162</sup> Na thukam ruangah ziangtluk in so ka lung a awi; Thilri mankhung sartu bangin.",
			"163": "<sup>163</sup> Thuphan hmuahhmuah cu ka hua ih ka fih; Asinain na daan cu ka ngaina.",
			"164": "<sup>164</sup> Na hnenah nitin voi sarih lungawinak thu ka sim, Na thuṭhennak a fel ruangah.",
			"165": "<sup>165</sup> Na daan a duhtu pawl cu, Humhimnak famkim an ngah; Zianghman in a bahter thei hai lo a si.",
			"166": "<sup>166</sup> Maw Bawipa, i run dingah ka lo hngak; Na thupekmi ka thlun a si.",
			"167": "<sup>167</sup> Na daan pawl cu ka thlun hai; Ka thinlung zate in ka duh a si.",
			"168": "<sup>168</sup> Na thupekmi le na thuzirhmi pawl cu ka thlun; Ka tuahmi hmuahhmuah na hmu ṭheh a si.",
			"169": "<sup>169</sup> Maw Bawipa, bomnak dil ih ka aunak cu, Na hnenah thleng hram seh. Na thutiam vekin theihthiamnak i pe aw.",
			"170": "<sup>170</sup> Ka thlacamnak cu na hmaiah thleng hram seh; Na thutiam vekin i run hram aw.",
			"171": "<sup>171</sup> Cat loin ka lo thangṭhat ding; Na thu i zirh zo ruangah.",
			"172": "<sup>172</sup> Na daan cu hla in ka sa ding; Na thupekmi pawl an dik ruangah.",
			"173": "<sup>173</sup> Keimah bawm dingah tiar cia in um hram aw; Na thukham ka thlun ruangah.",
			"174": "<sup>174</sup> Maw Bawipa, na runnak ka ngai zia cu! Na daan sung lawngah lungawinak ka nei a si!",
			"175": "<sup>175</sup> Nunnak i pe hram aw, Ka lo thangṭhat ringring ding; Na thuzirhmi in i bawm hram seh.",
			"176": "<sup>176</sup> A hlomi tuu vekin ka vakvai; Ra awla kei na siahhlawh hi i ra hawl hram aw; Na thupekmi ka daithlan lo a si."
		},
		"120": {
			"1": "<sup>1</sup> Mangbang vansaang ih ka um laiah Bawipa ka ko; Cule amah in i let.",
			"2": "<sup>2</sup> Maw Bawipa, thuphanper le mibum hmang pawl hnen ihsin, i run hram aw.",
			"3": "<sup>3</sup> Maw thuphanper pawl, Pathian in ziangtinso a lo ti hai ding? Ziangtin so a lo hrem daan ding cu!",
			"4": "<sup>4</sup> A hriam zetmi ralkap conkiang le A sen zetmi meivam thawn.",
			"5": "<sup>5</sup> Nan lakih um cu Meshek ram ih um tlukin a har, Asilole Kedar mi pawl hnenih um tlukin a har a si.",
			"6": "<sup>6</sup> Remnak a huatu pawl hnenah Rei tuk ka um zo.",
			"7": "<sup>7</sup> Rem thu ka rel tinte in Ral-awknak thu an rel ve a si."
		},
		"121": {
			"1": "<sup>1</sup> Tlangpar khi ka hei cuan; Khui-inso bomnak ka hnenah a rat ding?",
			"2": "<sup>2</sup> Keimah bomnak cu Bawipa ih hnen ihsin a ra; Lei le van tuahtu Bawipa ih hnen in.",
			"3": "<sup>3</sup> Amah cun a lo bahter lo ding. A lo humtu cu a itthat lo ding.",
			"4": "<sup>4</sup> Israel mi humtu cu a itthat dah lo; A sing khal a sing dah lo.",
			"5": "<sup>5</sup> Bawipa in a lo kilveng ding; Nangmah lo hum dingah na kiangah a um.",
			"6": "<sup>6</sup> Sun ah ni in a lo siatsuah lo ding ih, Zan ah thlapi khal in a lo tuahmawh lo ding.",
			"7": "<sup>7</sup> Ṭihphannak hmuahhmuah ihsin, Bawipa in a lo hum ding. Thlaphang lotein a lo humhim ding.",
			"8": "<sup>8</sup> Bawipa cun na suah le na luh ah a lo kilveng ding; A tu le kumkhua in."
		},
		"122": {
			"1": "<sup>1</sup> “Bawipa  ih innah feh uhsi!” in ti tikah ka lung a awi.",
			"2": "<sup>2</sup> Atu ah hinah kan um; Jerusalem kotka sungah kan ding.",
			"3": "<sup>3</sup> Jerusalem khawpi cu mawizet le remzet ih tundin salmi a si.",
			"4": "<sup>4</sup> Bawipa ih thupek vek in Israel hrin pawl cun, Bawipa hnenih lungawinak pe dingah an rat ṭheunak khawpi a si.",
			"5": "<sup>5</sup> Hi khawsungah bawi thuṭhennak tokham a um ih, Siangpahrang in a minung pawl thu ṭhen in a tonak hmun a si.",
			"6": "<sup>6</sup> Jerusalem daihnak hrangah thlacam uh: “Nangmah a lo duhtu pawl cu ṭhangso hai seh;",
			"7": "<sup>7</sup> Na khua kulhnak hruang sungah daihnak um sehla, Na siangpahrang inn sungah himnak um hram seh,” ti in.",
			"8": "<sup>8</sup> Ka sungkhat le ka hawipi pawl ruangah Jerusalem hnenah, “Daihnak na hnenah um ko seh,” tiah ka ti.",
			"9": "<sup>9</sup> Bawipa kan Pathian ih innsang zawn ruat in, Neinung zetih na umnak dingah ka dil a si."
		},
		"123": {
			"1": "<sup>1</sup> Maw Bawipa, na tonak hmun Vancung lam cu ka hun thlir.",
			"2": "<sup>2</sup> Hnen-umpa in a bawipa a rinsan bangtuk le Zawng-umnu in a bawinu a rinsan bangtuk in, Bawipa kan Pathian, nangmah lawng kan lo rinsan; Kan parih zaangfahnak na neih lai hlan lo kan lo thlir a si.",
			"3": "<sup>3</sup> In zaangfah aw, maw Bawipa, In zaangfah hram aw. Nautatnak kan tuar tuk zo si!",
			"4": "<sup>4</sup> Milian pawl in caan rei tuk in hnihsan zo ih, In neh-nentu mi hngal pawl in in hmuhsuam tuk zo."
		},
		"124": {
			"1": "<sup>1</sup> Bawipa cu kan lamah ṭang hlah sehla, Ziang kan cang ding? Maw Israel!",
			"2": "<sup>2</sup> “Bawipa  cu kan lam ah ṭang hlah sehla, Kan ral pawl in in do tikah,",
			"3": "<sup>3</sup> Kan parih an thinhengnak nasa zet thawn, Kan nung cungin in dolh hlo thluh zo ding.",
			"4": "<sup>4</sup> Cule tilik cun in fen hlo ding ih, Tidai sungah kan pil hlo thluh zo ding.",
			"5": "<sup>5</sup> Tilian in in phim ṭheh zo ding,” tiah ti aw.",
			"6": "<sup>6</sup> Bawipa ih hnenah lungawi thu sim uhsi; Kan ral pawl in bauhthlek thluh loih in humtu, Bawipa hnenah cun!",
			"7": "<sup>7</sup> Thangkamtu ih thang sung ihsin, A suakmi vate bangin kan suak. Thang cu khiah ṭheh a si ih kan luat thei a si.",
			"8": "<sup>8</sup> Kan hrangih bomnak cu Bawipa hnen ihsin a ra; Lei le van tuahtu Bawipa hnen ihsin!"
		},
		"125": {
			"1": "<sup>1</sup> Bawipa a rinsantu pawl cu ṭhawn theih lo le hnin theih lomi Zion tlang bangtuk an si.",
			"2": "<sup>2</sup> Tlang pawl cun Jerusalem an kulhvel bangin, Bawipa cu a minung pawl ih kimvel ah, Atu le kumkhua in a um a si.",
			"3": "<sup>3</sup> Mi ṭha lo in Pathian minung pawl ih ram cu, An uk ringring lo ding. An uk ringring asile Pathian ih minung pawl in ṭhat lonak an tuah ve pang ding.",
			"4": "<sup>4</sup> Maw Bawipa, mi ṭha hnen ahcun ṭha ve awla, Na thupekmi a thluntu pawl hnen khalah ṭha hram aw.",
			"5": "<sup>5</sup> Misual pawl na hrem hai tikah, An lamzin ṭha lo a thluntu pawl cu hrem ve hai aw. Israel ram ah daihnak um hram seh."
		},
		"126": {
			"1": "<sup>1</sup> Bawipa in Zion ih in thlenpi sal tikah cun, mang lam vek a si.",
			"2": "<sup>2</sup> Kan hni kan kheek ih lungawi in hla kan sak; Kan kiangkap ih miphun dangdang pawl in, “Bawipa  in an hrang ah thil maksak a tuah,” an ti.",
			"3": "<sup>3</sup> Asi, kan hrangah thil nasa zetzet a tuah a si; Kan lung a awi zia cu!",
			"4": "<sup>4</sup> Maw Bawipa, ruah na surter ih Negeb tiva ah, Tidai a luan sal bangtuk in, Mi neinung in siter sal hram aw.",
			"5": "<sup>5</sup> Mitthli thawn thlaici vorhtu in Lungawi zetin an khawm sal ding.",
			"6": "<sup>6</sup> Ṭap phah in thlaici vorh ih a fehtu pawl cu, Lungawinak hla sak in, Fangteel thawn in an kir sal ding."
		},
		"127": {
			"1": "<sup>1</sup> Bawipa in inn cu a sak lo ahcun, Inn saktu pawl ih hnaṭuan cu a lak a si. Bawipa in khawpi cu a kil lo ahcun, Khua kiltu pawl ih kilvennak cu a lak a si.",
			"2": "<sup>2</sup> Nan pum cawmnak ah zingpit in nan tho ih, zanlam siimzet ah nan it. Zonzai ih hna nan ṭuanmi hi a lak a si. Ziangahtile Bawipa in a duhdawtmi hnenah cun, An ṭulmi cu an ihthat sung hmanah a pek a si.",
			"3": "<sup>3</sup> Faate cu Bawipa ih laksawng an si; Amah ih malsawmnak an si.",
			"4": "<sup>4</sup> No lai ih neihmi fapa cu, Ralkap ih kenmi conkiang bangtuk an si.",
			"5": "<sup>5</sup> Cubangtuk conkiang tampi neitu cu mi lungawi an si. Thuṭhennak hmun ih a ral pawl thawn an ton awk tikah, A sung hrimhrim lo ding."
		},
		"128": {
			"1": "<sup>1</sup> Bawipa a ṭihzahtu pawl le A thupekmi vekih a nungtu cu mi lungawi an si.",
			"2": "<sup>2</sup> Na ṭuan man theitlai khopkham in na ei ngah ding; Mi lungawi le mi neinung na si ding.",
			"3": "<sup>3</sup> Na inn sungah na nupi cu a rah zetmi sabit hri vek a si ding; Na cabuai kimvelih na fapa tla Olif kung note vek an si ding.",
			"4": "<sup>4</sup> Asi, Bawipa ih thu a ngaitu cu cubangtuk ih thlawsuahnak cotu a si ding.",
			"5": "<sup>5</sup> Bawipa in Zion ihsin lo thlawsuah hram seh; Na nundam sung hmuahhmuah ah Jerusalem ih neihnunnak cu hmu hram aw.",
			"6": "<sup>6</sup> Na fa ih faate pawl hmutu si hram aw. Israel ramah daihnak um hram seh."
		},
		"129": {
			"1": "<sup>1</sup> Maw Israel, na no lai ihsin na ral pawl in, Zaangfahnak nei loih an lo hremnak kha in sim hnik aw.",
			"2": "<sup>2</sup> “Ka no lai ihsin ka ral pawl in, Zaangfahnak zianghman um loin in hrem; Asinain in neh suak dah lo.",
			"3": "<sup>3</sup> Ka zaang ah in dawt ih, Lei an leh bangin thuk zetzet in in rai.",
			"4": "<sup>4</sup> Asinain a dingmi Bawipa cun Saltaannak ihsin in luatter zo,” ti aw.",
			"5": "<sup>5</sup> Zion a huatu hmuahhmuah cu, ningzak in a sungmi le, a dawi kirmi si hai seh.",
			"6": "<sup>6</sup> A ṭhan reh hlanih a vuai salmi, Inn parih a khomi hrampi bangtuk si hai seh.",
			"7": "<sup>7</sup> Cuih hrampi cu zohman in an finkhawm lo ih, Fangteel bangin zohman in an phur fawn lo.",
			"8": "<sup>8</sup> A kiangih fehtu zohman in, “Bawipa  in lo thlawsuah hram seh! Bawipa ih hmin in thlawsuah kan lo pe!” an ti lo ding."
		},
		"130": {
			"1": "<sup>1</sup> Maw Bawipa, ka vansaannak hmun thukpi ihsin ka lo ko;",
			"2": "<sup>2</sup> Maw Bawipa, ka lo kawhnak i ngaisak hram awla, Bomnak dil ih ka aunak i theih sak hram aw.",
			"3": "<sup>3</sup> Kan sualnak pawl cu cazin sungah khum cila, Maw Bawipa, zoso sual thuṭhennak ihsin a luat ding?",
			"4": "<sup>4</sup> Asinain nang cun kan sualnak in ngaidam, Curuangah nangmah kan lo ṭihzah ding a si.",
			"5": "<sup>5</sup> Bawipa ih bomnak cu hngakhlap zetin ka hngak ih, Amah ih thu cu ka rinsan a si.",
			"6": "<sup>6</sup> Ralvengtu in zinglam khawvan a hngakhlap vekin, Asi, ralvengtu in zinglam khawvan a hngakhlap hnak hman ih luar sawn in, Bawipa cu ka hngak a si.",
			"7": "<sup>7</sup> Maw Israel, Bawipa rinsan aw; Ziangahtile a duhdawtnak cu a thleng aw dah lo ih, Milai run duhnak thinlung a nei ringring a si.",
			"8": "<sup>8</sup> Bawipa in a minung Israel mi pawl cu, An sualnak ihsin a run hai ding."
		},
		"131": {
			"1": "<sup>1</sup> Maw Bawipa, ka hngalnak cu ka hlon zo ih, Ka puarthaunak khal ka taan zo. Ka hrangih thil thupi zetzet pawl le, Ka tuah thei lomi thil har zetzet pawl cu thil poimawh ah ka ruat nawn lo a si.",
			"2": "<sup>2</sup> Cu aiah thinnuam le lungdai in ka um zo. Naute cu a nu-ih ṭang sungih a hna a ngam vekin, Ka thinlung cu hnangamnak in a khat.",
			"3": "<sup>3</sup> Maw Israel, Bawipa cu Atu le kumkhua in rinsan aw."
		},
		"132": {
			"1": "<sup>1</sup> Maw Bawipa, David cu ciing ringring awla, A tuarmi hmuahhmuah khal hngilh hram hlah aw.",
			"2": "<sup>2</sup> Maw Bawipa, Jakob ih Pathian, Cungnungbik Bawi, na hnenih thu a tiammi le siatcam ih thu a kammi cu ciing hram aw:",
			"3": "<sup>3</sup> “Inn ah ka tlung lo ding ih, Ihkhun khal ah ka kai lo ding;",
			"4": "<sup>4</sup> Ka cawl lo dingih a ih khal ka it lo ding;",
			"5": "<sup>5</sup> Israel ih Pathian Cungnungbik hrangih hmun ka hmuh hlan lo le, Bawipa hrangih umnak inn ka sak hlan ahcun,” a rak ti kha!",
			"6": "<sup>6</sup> Thukam Kuang thu cu Bethlehem in ka thei ih, Jearim ih lo sungah kan hmu zo.",
			"7": "<sup>7</sup> “Bawipa  ih innah feh uhsila, A siangpahrang tokham hmaiah kun in bia uhsi,” kan ti.",
			"8": "<sup>8</sup> Maw Bawipa, na huham lang tertu na Thukam Kuang thawn, Na colhnak hmunah ra thlang awla, kumkhua in ra um aw.",
			"9": "<sup>9</sup> Na puithiam pawl cu dingnak thawn thuam-aw hai sehla, Rintlak na minung pawl cu lungawi in au hai seh.",
			"10": "<sup>10</sup> Na siahhlawh David hnenah thu na tiam zo; Maw Bawipa, na hril ciami siangpahrang cu hnong hlah aw.",
			"11": "<sup>11</sup> David hnenah siatcam in thu na tiam zo ih, Na la kir sal lo ding: “Na fapa pawl sungin pakhat cu, Siangpahrang ah ka tuah ding; Na aiah siangpahrang a si ding.",
			"12": "<sup>12</sup> Na fapa pawl in ka thukam an thlun ih, ka thupekmi pawl an ngai a si ahcun, Anmah ih fapa pawl khal na neh hnuah kumkhua in siangpahrang an ṭuan ding,” na rak ti kha!",
			"13": "<sup>13</sup> Bawipa in Zion a hril zo; A umnak dingah a duh a si.",
			"14": "<sup>14</sup> “hittawk ah kumkhua in ka um ding; Ka umnak hrangah ka duh a si.",
			"15": "<sup>15</sup> Zion ih ṭulmi hmuahhmuah cu, Famkim zetin ka pe ko ding; A mi farah pawl ka cawm hai ding.",
			"16": "<sup>16</sup> A puithiam pawl cu, An hnaṭuannak kipah ka thlawsuah ding ih, A minung pawl cu lungawi in an au ding ih hla an sak ding.",
			"17": "<sup>17</sup> David ih tefa pakhat cu, Siangpahrang ka siter ding ih, Ka hrilmi siangpahrang ih uknak cu, hitawk ah ka hmunter ding.",
			"18": "<sup>18</sup> A ral pawl cu ningzahnak in tuam hai ding; Asinain anih uknak cu a kau sinsin dingih, a ṭhangso vivo ding a si,” a ti."
		},
		"133": {
			"1": "<sup>1</sup> Pathian minung pawl unau bangin hmunkhat ih umtlang hi a ṭha in a va nuam so!",
			"2": "<sup>2</sup> Aaron ih lu ihsin a khahmul le A korfual hngawng tiang, A luangmi olif hriak sunglawi bangtuk a si.",
			"3": "<sup>3</sup> Hermon Tlang ih daitla, Zion tlangpar ih a rung tlami daitla bangtuk a si. Cutawkah Bawipa in thu in tiam ih thlawsuah in pek. Cuih a thlawsuah cu kumkhua nunnak a si."
		},
		"134": {
			"1": "<sup>1</sup> Bawipa ih siahhlawh pawl le, Zan ih a Biakinn hnaṭuan pawl, Ra uhla Bawipa thangṭhat uh!",
			"2": "<sup>2</sup> Biakinn sungah kut thlir in thlacam uhla, Bawipa cu thangṭhat uh!",
			"3": "<sup>3</sup> Lei le van tuahtu Bawipa in Zion ihsin lo thlawsuah hram seh."
		},
		"135": {
			"1": "<sup>1</sup> Bawipa thangṭhat uh! Bawipa ih siahhlawh pawl, a hmin cu thangṭhat uh!",
			"2": "<sup>2</sup> Bawipa ih inn sung Kan Pathian hmun thianghlim ih a dingtu pawl, Bawipa ih hmin cu thangṭhat uh!",
			"3": "<sup>3</sup> Bawipa cu thangṭhat uh; Amah cu a ṭha a si! A hmin thangṭhatnak cu hla in sak uh; Zaangfahnak a neih ruangah.",
			"4": "<sup>4</sup> Jakob cu amah ih hrangah a hril, Israel mi khal amah ih ta dingah a hril a si.",
			"5": "<sup>5</sup> Kan Bawipa cu a maksak a si ti ka thei; Khawzing dang pawl hnakin a tum sawn a si.",
			"6": "<sup>6</sup> Van le leilung ah siseh, Tipi le tipithuk hnuai ah siseh, Tuah a duhmi cu a tuah thei ṭheh a si.",
			"7": "<sup>7</sup> Vanhram deng ihsin khawdur a rak keng ih, Ruah le thlipi hrangah lakah nimthlakau a tuah; A thilri retnak sung ihsin thli a suahter.",
			"8": "<sup>8</sup> Izipt ram ah milai siseh, ṭilva siseh, An fatir hmuahhmuah a that ṭheh.",
			"9": "<sup>9</sup> Cutawkah khawruahhar le mangbangza a tuah ih, Faro le a kut hnuai bawi pawl a hrem.",
			"10": "<sup>10</sup> Miphun tampi a siatsuah ih Siangpahrang cak zetzet pawl a that a si.",
			"11": "<sup>11</sup> Amor siangpahrang Sihon, Bashan siangpahrang Og le Kanaan ram sung siangpahrang hmuahhmuah a that hai a si.",
			"12": "<sup>12</sup> An ram cu amah ih minung, Israel mi hnenah a pek.",
			"13": "<sup>13</sup> Maw Bawipa, na hmin cu kumkhua in a thang ding; Sankhat hnu sankhat ah na thawm a thang ringring ding.",
			"14": "<sup>14</sup> Bawipa in a minung pawl a ṭan ding ih, A siahhlawh pawl parah lainatnak a nei ding.",
			"15": "<sup>15</sup> Miphun dangdangih milem pawl cu, Sui le ngun in tuahmi an si. Milai kut ih tuahcopmi an si.",
			"16": "<sup>16</sup> Kaa an nei naón an ṭong thei lo; Mit an nei naón an hmu thei lo.",
			"17": "<sup>17</sup> Hna an nei naón an thei thei lo; Kaa an nei naón thaw an nei lo.",
			"18": "<sup>18</sup> Cuih milem pawl a tuah ih a rinsantu pawl cu, An tuahmi milem bangtuk ah cang ṭheh hai seh!",
			"19": "<sup>19</sup> Maw Israel mi pawl, Bawipa thangṭhat uh! Maw Pathian ih puithiam pawl, amah cu cawimawi uh.",
			"20": "<sup>20</sup> Maw Levi mi pawl, Bawipa thangṭhat uh! Amah a biatu in Bawipa cu thangṭhat uh!",
			"21": "<sup>21</sup> Bawipa cu Zion ah thangṭhat uh! A umnak Jerusalem ah cawimawi uh! Bawipa cu thangṭhat ko uh!"
		},
		"136": {
			"1": "<sup>1</sup> Bawipa ih hnenah lungawinak thu sim uh; Ziangahtile amah cu a ṭha; A duhdawtnak cu kumkhua in a hmun.",
			"2": "<sup>2</sup> Khawzing pawl lakih a tum bik Pathian hnenah lungawi thu sim uh; A duhdawtnak cu kumkhua in a hmun.",
			"3": "<sup>3</sup> Bawi hmuahhmuah lakih bawi bik hnenah lungawi thu sim uh; A duhdawtnak cu kumkhua in a hmun.",
			"4": "<sup>4</sup> Amah lawng in mangbangza a tuah; A duhdawtnak cu kumkhua in a hmun.",
			"5": "<sup>5</sup> A fimnak in van tla khi a tuah; A duhdawtnak cu kumkhua in a hmun.",
			"6": "<sup>6</sup> Leilung cu tithuukpi parah a dinter a si; A duhdawtnak cu kumkhua in a hmun.",
			"7": "<sup>7</sup> Amah in ni le thlapi khal a tuah; A duhdawtnak cu kumkhua in a hmun.",
			"8": "<sup>8</sup> Ni cu sun uktu ah a tuah; A duhdawtnak cu kumkhua in a hmun.",
			"9": "<sup>9</sup> Thlapi le arsi pawl zan uktu ah a tuah; A duhdawtnak cu kumkhua in a hmun.",
			"10": "<sup>10</sup> Izipt mi pawl ih fapa upa bik a that ṭheh, A duhdawtnak cu kumkhua in a hmun.",
			"11": "<sup>11</sup> Israel mi pawl Izipt ram ihsin a hruai suak; A duhdawtnak cu kumkhua in a hmun.",
			"12": "<sup>12</sup> A ban thacak le a kut thawm lian in; A duhdawtnak cu kumkhua in a hmun.",
			"13": "<sup>13</sup> Tipi Sen cu a ṭhen awkter; A duhdawtnak cu kumkhua in a hmun.",
			"14": "<sup>14</sup> Cuih sung cun a minung pawl a hruai; A duhdawtnak cu kumkhua in a hmun.",
			"15": "<sup>15</sup> Faro le a ralkap pawl cu, Ti sungah a pilter ṭheh hai; A duhdawtnak cu kumkhua in a hmun.",
			"16": "<sup>16</sup> A minung pawl nelrawn ramṭhing ah a hruai: A duhdawtnak cu kumkhua in a hmun.",
			"17": "<sup>17</sup> Siangpahrang cak zetzet a that ṭheh a si; A duhdawtnak cu kumkhua in a hmun.",
			"18": "<sup>18</sup> Siangpahrang hmin thang zetzet tla a that; A duhdawtnak cu kumkhua in a hmun.",
			"19": "<sup>19</sup> Amor siangpahrang Sihon a that; A duhdawtnak cu kumkhua in a hmun.",
			"20": "<sup>20</sup> Bashan siangpahrang Og tla a that; A duhdawtnak cu kumkhua in a hmun.",
			"21": "<sup>21</sup> An ram cu a minung pawl hnenah ro ah a pek; A duhdawtnak cu kumkhua in a hmun.",
			"22": "<sup>22</sup> Cuih ro cu a siahhlawh Israel hnenah a pek: A duhdawtnak cu kumkhua in a hmun.",
			"23": "<sup>23</sup> Ral kan sun tikah in hngilh lo; A duhdawtnak cu kumkhua in a hmun.",
			"24": "<sup>24</sup> Kan ral pawl kut sungin in luatter; A duhdawtnak cu kumkhua in a hmun.",
			"25": "<sup>25</sup> Minung le ramsa hmuahhmuah rawl a pek; A duhdawtnak cu kumkhua in a hmun.",
			"26": "<sup>26</sup> Vancung Pathian hnenah lungawi thu sim uh; A duhdawtnak cu kumkhua in a hmun."
		},
		"137": {
			"1": "<sup>1</sup> Babilon tiva kap ah kan to ih kan ṭap, Cutawkah kan ṭap, Zion kan ngai caan ahcun.",
			"2": "<sup>2</sup> Kan kiangih partiam kung parah, Kan ṭingṭang pawl kan thlai ṭheu.",
			"3": "<sup>3</sup> In kaitu pawl in hlasak in fial; Anmah lungnuamtertu dingah: “Zion thu kha hla in in sak sak uh,” an ti.",
			"4": "<sup>4</sup> Ziangtin so Bawipa ih hla cu, Miphun dang ram ahcun kan sak thei ding?",
			"5": "<sup>5</sup> Ṭingṭang tum thiam nawn loin um ninglaw, Jerusalem nang ka lo hngilh ahcun!",
			"6": "<sup>6</sup> Nang lo cing nawn loin ka um ih, Jerusalem kha ka lungawinak saang bik ih ka ret lo ahcun, Ka lei hi ka saangkhar ah bet seh.",
			"7": "<sup>7</sup> Maw Bawipa, Jerusalem an lak ni ah, Edom mi pawl ih an tuahmi kha cing ringring aw: “Balsiat ṭheh uh, balsiat ṭheh uh,” ti ih an au kha hngilh hlah aw.",
			"8": "<sup>8</sup> Maw Babilon, nang cu balsiat ṭheh na si ding; Kan parih na tuahmi hmuahhmuah ruangah na parih phu a latu cu mi thlawsuak a si.",
			"9": "<sup>9</sup> Na fa note pawl la tahratin, Lungto parih a vuatu cu mi thlawsuak a si."
		},
		"138": {
			"1": "<sup>1</sup> Maw Bawipa, ka thinlung zate in ka lo lawm; Khawzing pawl hmaiah na thang- ṭhatnak cu hla in ka sak ding.",
			"2": "<sup>2</sup> Na Biakinn thianghlim hoih in ka kuun ih, Na hmin cu ka thangṭhat; A thleng-aw dah lomi na duhdawt- nak le rintlak na sinak ruangah; Na hmin le na thupekmi pawl cu A saangbik ih na langter ruangah; Na hmin ka thangṭhat a si.",
			"3": "<sup>3</sup> Ka lo kawh tikah i run awi; Na thazaang in i cakter.",
			"4": "<sup>4</sup> Leilung tlun siangpahrang hmuahhmuah in, Maw Bawipa, an lo thangṭhat ding. Ziangahtile na thutiammi an thei ṭheh zo a si.",
			"5": "<sup>5</sup> Bawipa ih thil tuahmi hmuahhmuah le, A sunlawinak huham cu hla in an sak ding.",
			"6": "<sup>6</sup> Bawipa cu a saang bikah a um naón mi nauta pawl ih zawn a ruat. A mithmuhnak ihsin mi puarthau an relh thei lo.",
			"7": "<sup>7</sup> Harsatnak tampi in in kulh ṭheh khalle, A heng zetmi ka ral pawl i do sak ih, Na vorhlam kut in i run a si.",
			"8": "<sup>8</sup> In tiamkam ciami hmuahhmuah cu, Na kim ter ṭheh ding; Maw Bawipa, na duhdawtnak cu kumkhua in a hmun; Na kut in na thawh ciami na hnaṭuan cu ṭheh suak hram aw."
		},
		"139": {
			"1": "<sup>1</sup> Bawipa, nangmah in i hliakhlai thluh zo ih, I thei ṭheh zo.",
			"2": "<sup>2</sup> Ka thil tuahmi hmuahhmuah na thei ṭheh a si. Lam hlatzet ihsin ka thinlung ruahmi na thei ṭheh.",
			"3": "<sup>3</sup> Hna ka ṭuan le ka colh khal i hmu; Ka tuahmi hmuahhmuah na thei ṭheh a si.",
			"4": "<sup>4</sup> Ka ṭong hlan ihsin ka ṭong dingmi cu na rak thei zo.",
			"5": "<sup>5</sup> Ka kimvelah nang cu na um; Na huham in i hum.",
			"6": "<sup>6</sup> I theih thei zia hi mangbangza ngaingai a si; Ka hrangah a thuuk tuk, ka thei thei lo.",
			"7": "<sup>7</sup> Na hnen ihsin khuiah so ka relh ding? Na mithmuh ihsin khuiah so ka tlan cuang ding?",
			"8": "<sup>8</sup> Vancung ah kai ningla cunah nang na um ding; Mithi pawl ram Sheol ah it khal ningla cunah na um thotho ding.",
			"9": "<sup>9</sup> Thla nei bangin nisuahnak lan in zuang khal ningla; Asilole nitlaknak a hlat bik hmunah um khal ningla,",
			"10": "<sup>10</sup> Cutawkah na kut in i hruai ding ih, Keimah bawm dingah na rak um thotho ding.",
			"11": "<sup>11</sup> Thimnak cu ‘I thup aw,’ ti in, Ka kiang ih tleunak cu ‘Thimnak ah cang aw,’ tiah ti khal ningla,",
			"12": "<sup>12</sup> Nang na hrangah thimnak cu a thim lo! Zan cu sun tluk in a vang ih, Na hrangah thimnak le tleunak cu an bang-aw a si!",
			"13": "<sup>13</sup> Ka sungril tiang a tuah ṭhehtu cu nangmah na si; Ka nu ih pum sungih i seemtertu khal nangmah na si.",
			"14": "<sup>14</sup> Ṭih-um zet le lamdang zet ih in tuah ruangah, Ka lo thangṭhat. Na tuahmi hmuahhmuah hi mangbang le khawruahhar an si. Cucu ka thinlung zate in ka thei.",
			"15": "<sup>15</sup> Seemsuah dingah ka ruangrai na zing ih, Ka nu ih pum sungah ka thi le ka sa na pehcih laiah, A thupte in cutawk ih ka ṭhan rero laiah khan, I hmu ṭhehtu nangmah na si.",
			"16": "<sup>16</sup> Ka suah hlan ihsin i hmu zo; Ka hrangih na tuahmi kum le caan pawl cu, Na cabu sungah khum cia an rak si zo, Nikhat hman a thok hlan ihsin.",
			"17": "<sup>17</sup> Maw Pathian, na ruahnak pawl cu, Ka hrangah a thuuk ih a har. Na ruahnak an tam zia hi ka ruat ban lo.",
			"18": "<sup>18</sup> Siar khal ningla vunnel hnakin an tam sawn ding; Ka ṭhang khalle na hnen thotho ah ka um a si.",
			"19": "<sup>19</sup> Maw Pathian, mi ṭha lo pawl cu, That ṭheh hai cila ka va duh so! Thisen suah a hiartu pawl cun, I tlansan ṭheh hai sehla ka va duh so!",
			"20": "<sup>20</sup> Na thu cu mawi lo zetzet in an sim; Na hmin cu ngai tlak loin an rel.",
			"21": "<sup>21</sup> Maw Bawipa, a lo huatu pawl ziangtluk in so ka huat hai! Nangmah a lo raltu pawl cu, ziangtluk in so ka mit an kem!",
			"22": "<sup>22</sup> Anmah cu huat tithum in ka hua; Ka ral ih ka ruahmi an si.",
			"23": "<sup>23</sup> Maw Pathian, i hliakhlai awla, Ka thinlung hi thei hram aw; I hniksak awla ka ruahnak hi hmu hram aw.",
			"24": "<sup>24</sup> Ka sungah ṭhat lonak a um le um lo zohfiang aw; Cule kumkhua nunnak lamzin ah i hruai aw."
		},
		"140": {
			"1": "<sup>1</sup> Maw Bawipa, mi ṭha lo pawl kut ihsin i hum aw; Mi puarthau pawl kut ihsin i run aw.",
			"2": "<sup>2</sup> Annih pawl cun ṭhat lonak lawng an hawl ih, Tawhawknak lawng an ngaihtuah.",
			"3": "<sup>3</sup> An lei cu rul cukhrang lei vekin a hriam, An ṭong cu rulngan ih tur vek a si.",
			"4": "<sup>4</sup> Maw Bawipa, mi ṭha lo pawl kut ihsin i hum aw; Keimah thlak ding le thisen suah ding lawng a hiartu pawl ih kut ihsin i run aw.",
			"5": "<sup>5</sup> Mi hngalhngawng pawl in thang in kam; Palphum thang an siah ih, Keimah awk dingah lamzin tluan in thang an kam.",
			"6": "<sup>6</sup> Bawipa hnenah, “Nangmah cu ka Pathian na si,” ka ti. Maw Bawipa, bomnak dil ih ka aunak i ngai hram aw!",
			"7": "<sup>7</sup> Maw Bawipa, ka Pathian le i humtu cak, Raldonak hmunah ka lu cu ralphaw thawn na hum ngah zo.",
			"8": "<sup>8</sup> Maw Bawipa, mi ṭha lo pawl cu an duhmi pe hlah aw; Mi an phiarnak tla hlawhtlinter hram hlah aw.",
			"9": "<sup>9</sup> Ka ral pawl cu nehtu siter hlah aw; In hro siatnak cu an parah tla hram seh.",
			"10": "<sup>10</sup> A vaam zetmi meiling cu an parah tla hram seh; Khur sungah suak thei nawn lo dingin hlonmi si hai seh.",
			"11": "<sup>11</sup> A dik loih midang sualpuhtu cu, hlawhtling hlah hai seh; Thisen suah a hiartu pawl cu, ṭhat lonak in man sehla siatsuah si hram hai seh.",
			"12": "<sup>12</sup> Maw Bawipa, nang cun mi farah pawl ih thu le, Mi tlasam pawl ih covo cu na ṭan a si, ti ka thei.",
			"13": "<sup>13</sup> Miding pawl cun an lo thangṭhat zet ding; Miding cu na mithmuh ah an um ding a si."
		},
		"141": {
			"1": "<sup>1</sup> Maw Bawipa, nangmah ka lo ko; Atu ah i bawm hram aw. Ka lo kawh tikah i ngai hram aw.",
			"2": "<sup>2</sup> Ka thlacamnak cu, Rimhmui ai-ah i co sak awla, Ka kut ka thlir mi cu, zanlam thawinak ai-ah i san sak hram aw.",
			"3": "<sup>3</sup> Maw Bawipa, ka kaa ah kiltu re awla, Ka hmur ih sangka ah vengtu re hram aw.",
			"4": "<sup>4</sup> Thilsual tuah duh lotu si dingah i bawm awla, Mi ṭha lo pawl ih ṭhat lonak ah tel lo dingin i kham aw. An puai tuahnak khalah tel hram hlah ning law!",
			"5": "<sup>5</sup> Mi ṭha cun zawnruahnak in i kawk ding ih i hrem ko ding; Sikhalsehla mi ṭha lo in ka lu ih an toihmi cawimawinak hriak cu, ka saang dah lo ding; Ziangahtile a tuahmi thil ṭha lo duh loin thla ka cam ringring.",
			"6": "<sup>6</sup> Anmah uktu pawl lungpang khaam ihsin hlon hlo an si tikah, Ka thu a dik zia kha minung pawl in an phuang leh ding.",
			"7": "<sup>7</sup> An phel ih an sutkuai ṭhehmi lungto bangin, An ruh pawl cu thlaan kaa ah, ṭhekdarh ṭheh an si ding.",
			"8": "<sup>8</sup> Asinain Bawipa Pathian, kei cun ka lo rinsan ringring; Nangmah ih humhimnak lawnglawng ka hawl; I thiter hram hlah aw.",
			"9": "<sup>9</sup> Ka hrangih an kammi thang ihsin i hum aw; ṭhat lonak lawng a tuahtu pawl ih thang ihsin i hum hram aw.",
			"10": "<sup>10</sup> Kei cu himdamte ih ka tlanleen laiah mi ṭha lo pawl cu anmah ih kammi thang ah tla hai seh!"
		},
		"142": {
			"1": "<sup>1</sup> Bawipa hnenah bomnak dil in ka au; Amah cu zaangfah ka dil ciamco.",
			"2": "<sup>2</sup> Ka phunzainak hmuahhmuah Bawipa hnenah ka thlenter; Ka harsatnak hmuahhmuah amah ka sim.",
			"3": "<sup>3</sup> Vansang beidong ih ka um laiah, Ka tuah dingmi theitu cu amah a si; Ka fehnak lamzin ah ka ral pawl in a thupte in thang in rak siah.",
			"4": "<sup>4</sup> Ka kiangkap ka zoh tikah, I bawmtu ding zohman ka hmu lo; I humtu ding zohman ka hmu lo, Zohman in ka zawn in ruat lo.",
			"5": "<sup>5</sup> Maw Bawipa, bomnak dil in na hnenah ka au: “Maw Bawipa, nang cu i humtu ka beunak na si, Hi leitlun nunnak ram ahhin nang lawng hi ka covo na si,” ka lo ti.",
			"6": "<sup>6</sup> Bomnak dilih ka aunak i theihsak hram aw; Ziangahtile beidonnak sungah ka pil zo. Kei hnakih a cak deuhmi ka ral pawl kut sungin i run hram aw.",
			"7": "<sup>7</sup> Ka harsatnak sungin i luatter aw; Cule na minung pawl an tonkhawmnak ah ka lo thangṭhat ding; Ka parih na ṭhatnak ruangah!"
		},
		"143": {
			"1": "<sup>1</sup> Maw Bawipa, ka thlacam i ngai awla, Dingnak na neih ruangah zaangfah ka lo dilnak i theih sak hram aw. Rintlak na si ruangah i let hram aw.",
			"2": "<sup>2</sup> Na thuṭhennak hmun ah, Kei na siahhlawh hi i suahpi hram hlah aw; Na mithmuh ah zohman mi ding an um lo.",
			"3": "<sup>3</sup> Ka ral pawl in in hual ih nasa zetin in neh zo; A thimmi thawng inn sungah in ret ih, Khuahlan laiih a rak thi zomi ka bang.",
			"4": "<sup>4</sup> Curuangah ka bei a dong, Awloksong, vansaang laam in ka um.",
			"5": "<sup>5</sup> A liam ciami ni le thla ka vun thei sal; Na thil tuahmi pawl ka vun mang sal ih, Na kut ih tuahmi hmuahhmuah ka thinlung in ṭhatein ka ruat sal.",
			"6": "<sup>6</sup> Cutikah na hnenah ka kut thlir in thla ka cam; Lei caar in tidai a haal bangin, Ka nunnak in nangmah a lo haal a si.",
			"7": "<sup>7</sup> Maw Bawipa, i sawn hram aw; Ruahsannak zianghman ka nei nawn lo; Ka hnen ihsin relh hram hlah aw! Culole mithi ramih a fehtu lakah, Kei khal ka tel ve pang ding.",
			"8": "<sup>8</sup> Nangmah lawnglawng ka lo rinsan; A hmunmi na duhdawtnak cu, zingtinte in i theiter hram aw. Ka thlacamnak cu na hnenah ka thlenpi; Ka fehnak ding zin i hmuh hram aw.",
			"9": "<sup>9</sup> Maw Bawipa, humhimnak duh ah na hnen ka ra; Ka ral pawl ih kut in i luatter aw.",
			"10": "<sup>10</sup> Nangmah cu ka Pathian na si; Na duhmi tuahtu si dingah i zirh aw. Na thlarau cu ka parah ṭha hram sehla, Lamzin rawn ah i hruai hram aw.",
			"11": "<sup>11</sup> Maw Bawipa, i tiamkam cia vekin i run hram aw; Na ṭhat ruangah ka harnak sungin i luatter aw.",
			"12": "<sup>12</sup> Kei i duh ruangah ka ral pawl cu that hai aw; I neh-nentu pawl tla siatsuah ṭheh hai aw; Ziangahtile na siahhlawh ka si."
		},
		"144": {
			"1": "<sup>1</sup> Ka beunak lungpi Bawipa cu thangṭhat uh! Raldo daan le ral nam zia cu, Amah in i zirh.",
			"2": "<sup>2</sup> Amah cu i humtu le ṭantu a si; Ka beunak le i runtu khal a si; Ka himnak ah amah ka ring. Miphun dang pawl cu ka hnuai ah a ret hai.",
			"3": "<sup>3</sup> Maw Bawipa, milai hi ziangso a si ih na seherh ringring? Mihring taak ko hi ziangso a si ih, a zawn na ruah?",
			"4": "<sup>4</sup> Minung cu thaw vek fang a si; A nundam sung cu, A liam cingmi phenthlam vek a si.",
			"5": "<sup>5</sup> Bawipa, van khi run ong awla rung lang aw; Tlang pawl khi tham awla meikhu an suah ding.",
			"6": "<sup>6</sup> Nimthla kauter awla na ral pawl ṭhekdarh hai aw. Na conkiang sai awla tlanter ṭheh hai aw!",
			"7": "<sup>7</sup> Tlun ihsin run dawh awla, Ti thuuk sung ihsin i dir suak in i run hram aw. Thudik a sim dah lo mi le,",
			"8": "<sup>8</sup> Siatcam in thuphan a pertu, Ram dangmi pawl ih kut sung ihsin i hum hram aw.",
			"9": "<sup>9</sup> Maw Pathian, na hnenah hla thar ka sak ding; ṭingṭang tum in hla ka lo sak sak ding.",
			"10": "<sup>10</sup> Siangpahrang pawl hnenah nehnak na pek ih, Na siahhlawh David cu na run suak a si.",
			"11": "<sup>11</sup> Zaangfah nei lo ka ral pawl kut in i hum awla, Thudik a sim dah lo tu le, Siatcam in thuphan a reltu pawl, Ramdang mi ih kut sungin i run hram aw.",
			"12": "<sup>12</sup> Kan fapa pawl cu mino an si lai ihsin, ṭhazet le cakzet ih a ṭhangmi, Thingkung bangtuk si hai seh. Kan fanu pawl cu siangpahrang inn mawi tertu, Inn kilih phunmi lungser bangtuk si hai seh.",
			"13": "<sup>13</sup> Kan cuam pawl cu rawl phunkim in khat seh; Kan loram sungih tuu pawl cu, A thawng a saang in fano nei hai seh.",
			"14": "<sup>14</sup> Kan caw rual tla karhzai ciamco hai sehla, Hloral le fahrulh ti um hlah seh. Kan lamzin ah riahsia ninghang ih, ṭahnak awn-au um hlah seh.",
			"15": "<sup>15</sup> Cubangtuk a si mi ram cu ram thlawsuak a si; Bawipa kha an Pathian ah a neitu miphun cu, mi thlawsuak phun an si."
		},
		"145": {
			"1": "<sup>1</sup> Na maksak zia cu ka tlang aupi ding ka Pathian le siangpahrang; Kumkhua in kumkhua tiang na hnen ah lungawi thu ka sim ding.",
			"2": "<sup>2</sup> Nitinte ka lo lawm ding; Kumkhua cat loin ka lo thangṭhat ding.",
			"3": "<sup>3</sup> Bawipa cu a tumlian ih, Nasa zetih thangṭhat ding a si. Maktara a si ih theih ban ding a si lo.",
			"4": "<sup>4</sup> Na thil tuahmi pawl cu sankhat hnu sankhat ah, Thangṭhat ringring a si ding. Mangbangza na tuahmi pawl cu an thanter ding.",
			"5": "<sup>5</sup> Minung in na sunlawinak le na huham an sim an rel ding ih, Mangbangza na tuahmi pawl cu Ka thinlung in ka ngaihtuah ringring ding.",
			"6": "<sup>6</sup> Thil maktara na tuahmi pawl cu mi in an sim ding ih, Kei in na tumlian zia ka phuang ding.",
			"7": "<sup>7</sup> Na ṭhat zia an rel ding ih, Zaangfahnak na neih zia hla in an sak ding.",
			"8": "<sup>8</sup> Bawipa cu mi duhdawtu le mi zaangfahtu a si; A thinheng a har ih a hmunmi duhdawtnak in a khat.",
			"9": "<sup>9</sup> Mi hmuahhmuah parah a ṭha; A tuahmi hmuahhmuah tlunah lainatnak a nei.",
			"10": "<sup>10</sup> Maw Bawipa, na seemsuahmi hmuahhmuah in, An lo thangṭhat ding ih, Na minung pawl in lungawi thu na hnenah an sim ding.",
			"11": "<sup>11</sup> Na uknak sunlawi zia le na cah zia cu annih in an sim ding.",
			"12": "<sup>12</sup> Cuticun mi hmuahhmuah in mangbangza na tuahmi le, Na uknak huham sunglawi cu an thei ding.",
			"13": "<sup>13</sup> Na uknak cu kumkhua in a hmun; Nang cu kumkhua in siangpahrang na si. Pathian cu a thutiammi hmuahhmuah ah rinsantlak a si; A thil tuahmi hmuahhmuah ah zaangfahnak a nei.",
			"14": "<sup>14</sup> Harsatnak a tuartu hmuahhmuah a bawm ih, Mi lungnem hmuahhmuah a cawisaang a si.",
			"15": "<sup>15</sup> Nunnak neitu hmuahhmuah in, Beiseinak thawn nangmah an lo zoh. An ṭul tikah nang in rawl na pek hai a si.",
			"16": "<sup>16</sup> Khopkham in na pek hai ih A tum a seen ih ṭulmi hmuahhmuah na pek a si.",
			"17": "<sup>17</sup> Bawipa cu a tuahmi kipah a ding; A tuahmi tin ah zaangfahnak a nei.",
			"18": "<sup>18</sup> Bawipa cu amah a kotu ih kiangah a um ringring; Thinlung taktein a kotu ih kiang ah a um ringring a si.",
			"19": "<sup>19</sup> Amah a ṭihzahtu pawl ih poihai mi cu a pe, An aunak a thei ih a run hai a si.",
			"20": "<sup>20</sup> Amah a duhtu hmuahhmuah a hum; Asinain mi ṭha lo hmuahhmuah cu a ti hloral ding.",
			"21": "<sup>21</sup> Bawipa cu ka thangṭhat ringring ding; A seemsuahmi hmuahhmuah in a hmin thianghlim cu, Kumkhua in thangṭhat hai seh."
		},
		"146": {
			"1": "<sup>1</sup> Bawipa cu thangṭhat uh! Maw ka nunnak, Bawipa cu thangṭhat aw!",
			"2": "<sup>2</sup> Ka nunsung hmuahhmuah amah ka thangṭhat ding; Ka nunsung cat loin ka Pathian hnenah hla ka sak ding.",
			"3": "<sup>3</sup> Milai hotu pawl ih parah nan rinsannak ṭhum hlah uh; A lo run thei lotu ih parah cun!",
			"4": "<sup>4</sup> An thi ih leivut ah an cang; Cuih ni ah an tumtahmi hmuahhmuah a cem ṭheh a si.",
			"5": "<sup>5</sup> Amah bawmtu dingah Jakob ih Pathian a neitu cu, Mi thlawsuak a si.",
			"6": "<sup>6</sup> Lei le van, tifinriat le a sung ummi hmuahhmuah tuahtu, Bawipa Pathian a rinsantu cu mi lungawi a si. Bawipa cun a thutiammi a kimter ringring.",
			"7": "<sup>7</sup> Namthlakmi pawl ṭan in thu a rel ih, Rilrawngmi pawl hnenah rawl a pek. Bawipa in thawngtla mi pawl a luatter ih,",
			"8": "<sup>8</sup> Mitcaw pawl khua a hmuhter. Tangdor pawl a khaisaang ih, Miding pawl a duhdaw hai a si.",
			"9": "<sup>9</sup> Ram sungih ummi miphun dang pawl a hum hai ih, Nuhmei le ngakṭah fa pawl a bawm. Asinain mi ṭha lo pawl ih tumtahnak cu a siatsuah a si.",
			"10": "<sup>10</sup> Bawipa cu kumkhua in siangpahrang a si ding; Maw Zion, na Pathian cun kumkhua in a uk ding. Bawipa cu thangṭhat uh!"
		},
		"147": {
			"1": "<sup>1</sup> Bawipa cu thangṭhat uh! Kan Pathian hnenih, Thangṭhatnak hlasak cu a ṭha. Amah thangṭhat cu a nuammi le a dikmi a si.",
			"2": "<sup>2</sup> Bawipa in Jerusalem cu a din sal; Saltaang Israel mi pawl a kirpi sal a si.",
			"3": "<sup>3</sup> Thinlung kuaimi pawl a damter ih, An hma pawl a tuam sak.",
			"4": "<sup>4</sup> Bawipa in arsi um ding zat a khiah; Pakhat hnu pakhat an hmin ciar in a ko.",
			"5": "<sup>5</sup> Kan Bawipa cu a nasa mi le a maksak mi a si; A thil theih theizia cu tah theih ding rual a si lo.",
			"6": "<sup>6</sup> Mi tangdor pawl cu a cawisaang; Asinain mi ṭha lo pawl cu, leilung ah a palcih hai a si.",
			"7": "<sup>7</sup> Bawipa hnenah thangṭhatnak hla sak uh! Ṭingṭang thawn kan Bawipa hnenah hla mawi sak uh.",
			"8": "<sup>8</sup> Van ah khin khawdur a pharh ih, Leilung hrangah ruah a surter. Cule tlangpar ah hrampi a khoter.",
			"9": "<sup>9</sup> Amah in ramsa pawl rawl a pe ih, Tlang-ak note pawl khal an ai tikah rawl in a cawm hai.",
			"10": "<sup>10</sup> A lungawinak cu rang cak zetzet parah a um lo; A thinnomnak khal ralkap ralṭha zetzet parah a um lo.",
			"11": "<sup>11</sup> Asinain amah a ṭihzahtu le, A hmunmi a duhdawtnak a rinsantu pawl parah a um sawn a si.",
			"12": "<sup>12</sup> Maw Jerusalem, Bawipa cu thangṭhat aw! Maw Zion, na Pathian cu thangṭhat aw!",
			"13": "<sup>13</sup> Amah in na kotka a hngetter ih, Na minung pawl thlawsuah a pek.",
			"14": "<sup>14</sup> Na ramri pawl a himter ih, sangvut ṭha bik in a lo cawm.",
			"15": "<sup>15</sup> Amah in leilung cu thu a pek ih, A thupekmi zamrang in tuah a si.",
			"16": "<sup>16</sup> Patpar bangin vur a tlakter; Vur tla cu leivut bangin a ṭhekdarh.",
			"17": "<sup>17</sup> Rial cu lungte hluum bangin a tlakter; A thlenter mi khawsik cu, zohman in an tuar thei lo.",
			"18": "<sup>18</sup> Thu a pek sal ih tikhal pawl an zup ṭheh; Thli a hranter ih tidai a luang.",
			"19": "<sup>19</sup> A thu cu Jakob hnenah a pek ih, A thu zirhmi le a daan pawl cu Israel a pek.",
			"20": "<sup>20</sup> Hi bangtuk cun miphun dang hnenah a tuah lo; A daan pawl an thei lo a si. Bawipa cu thangṭhat uh!"
		},
		"148": {
			"1": "<sup>1</sup> Bawipa cu thangṭhat uh! Bawipa cu vancung in thangṭhat uh! Tlun hmun saang ah thangṭhat uh.",
			"2": "<sup>2</sup> A vancungmi hmuahhmuah in amah thangṭhat uh; A van ralkap hmuahhmuah tla in!",
			"3": "<sup>3</sup> Ni le thlapi tla, amah thangṭhat uh! A tleumi arsi pawl tla, amah thangṭhat uh!",
			"4": "<sup>4</sup> Vancung saang bik pawl le, Van tlunih tidai pawl khal in amah thangṭhat uh!",
			"5": "<sup>5</sup> An zate in Bawipa hmin thangṭhat hai seh; Amah in thu a pek ih seemsuah an si.",
			"6": "<sup>6</sup> A thupeknak in an hmun ciar ah, Kumkhua in an hmun; A thu an el thei lo.",
			"7": "<sup>7</sup> Leilung ihsin Bawipa cu thangṭhat uh! Tipi sungih ramsa tumpipi, tipi thuuk in,",
			"8": "<sup>8</sup> Nimthlakau, rial, vur, Khawdur le thlisia pawl, A thu a ngaitu hmuahhmuah in thangṭhat uh!",
			"9": "<sup>9</sup> Tlangniam le tlangsaang in amah thangṭhat uh! Rah a rahmi thingkung le tupi thingkung pawl in;",
			"10": "<sup>10</sup> Inn zuat ṭilva, hramlak ramsa, Vate pawl le a bokvakmi ramsa pawl khal in, Bawipa cu thangṭhat uh!",
			"11": "<sup>11</sup> Siangpahrang pawl le miphun kip, Bawipa cu thangṭhat uh! Bawi le uktu pawl hmuahhmuah in,",
			"12": "<sup>12</sup> Fala le tlangval pawl khal in, Nutar patar le nauhak pawl tla in, Bawipa cu thangṭhat uh.",
			"13": "<sup>13</sup> An zate in Bawipa ih hmin cu thangṭhat hai seh. A hmin cu hmin dang hmuahhmuah hnakin a nasa sawn a si. A sunlawinak cu lei le van tlun ah a thang.",
			"14": "<sup>14</sup> A minung pawl ih ram cu a cakter, Cuticun a ngainatmi Israel miphun, Amah ih minung hmuahhmuah cun an thangṭhat ding. Bawipa cu thangṭhat uh!"
		},
		"149": {
			"1": "<sup>1</sup> Bawipa cu thangṭhat uh! Bawipa hnenah hla thar sa uh! Amah a rinsantu a minung pawl ih, tonkhawmnak ah thangṭhat uh!",
			"2": "<sup>2</sup> Maw Israel, a lo Siamtu ruangah na lungawi aw! Maw Zion mi pawl, nan siangpahrang ruangah nan aipuang uh!",
			"3": "<sup>3</sup> Laam phah in a hmin cu thangṭhat uh; Amah thang ṭhatnak ah khuang le, ṭingṭang pawl tum uh!",
			"4": "<sup>4</sup> A minung parah Bawipa a lung a awi; Mi tangdor pawl cu ral nehnak thawn upatnak a pek hai.",
			"5": "<sup>5</sup> An nehnak ruangah Bawipa ih mi pawl cu lungawi in um hai seh; Aipuangzet in an puai caan ah zanvar hla sak hai seh.",
			"6": "<sup>6</sup> Pathian thangṭhat phah in, Ring zetin au ciamco hai seh; A hriammi ralnam an kutah kengin,",
			"7": "<sup>7</sup> Miphun dangdang neh dingah le, Mi hmuahhmuah hrem dingah;",
			"8": "<sup>8</sup> An siangpahrang pawl khit ding le An hotu pawl thir cikcin in ṭeem dingah;",
			"9": "<sup>9</sup> Pathian ih thupeknak vekin, Miphun dang pawl hrem dingah a si. Himi cu Pathian mi pawl ih nehnak a si. Bawipa cu thangṭhat uh!"
		},
		"150": {
			"1": "<sup>1</sup> Bawipa thangṭhat uh! A Biakinn sungah Pathian cu thangṭhat uh! Vancung ah a cahnak cu thangṭhat uh!",
			"2": "<sup>2</sup> Thil mak zetzet a tuah ruangah thangṭhat uh! Ziang hmuahhmuah ih hnakin a tum lian bik ruangah thangṭhat uh!",
			"3": "<sup>3</sup> Tawtawrawt thawn thangṭhat uh! Ṭingṭang le tingrisit thawn thangṭhat uh!",
			"4": "<sup>4</sup> Khuang le dar thawn laam phah in thangṭhat uh! Ṭingṭang le phirivau thawn thangṭhat uh!",
			"5": "<sup>5</sup> Dar sumsel thawn thangṭhat uh! Darkhuang thawn thangṭhat uh!",
			"6": "<sup>6</sup> Nunnak a neimi hmuahhmuah in, Bawipa cu thangṭhat uh! Bawipa thangṭhat uh!"
		}
	}
};
module.exports = book;