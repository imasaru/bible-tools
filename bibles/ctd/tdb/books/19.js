var book = {
	"name": "Late",
	"numChapters": 150,
	"chapters": {
		"1": {
			"1": "<sup>1</sup> Mi nuamsa i cihte pen migilote’ thu a zui lo mi, mimawhte’ gamtat bangin a gamta lo mi, mi a thusim lote tawh a kipawl lo mi ahi hi.",
			"2": "<sup>2</sup> Ama nopsakna pen Topa thu sung bek mah hi a, sun le zanin ama thu a ngaihsunsun mi ahi hi.",
			"3": "<sup>3</sup> Amah pen lui tuiluang gei-a a kisuan ama gah hunin gah a, a teh a vul ngei lo singkung tawh kibang hi. Ama hihna khempeuhah a maa pai mahmah hi.",
			"4": "<sup>4</sup> Migilote ahihleh tua bang hi lo uh a, huih in a letkhiat anvai tawh kibang lel uh hi.",
			"5": "<sup>5</sup> Tua ahih ciangin migilote in thukhenna thuak zo lo ding uh a, mimawhte pen midikte’ pawl sungah kihel thei lo ding uh hi;",
			"6": "<sup>6</sup> bang hang hiam cih leh Topa in midikte lam lakin hu tawntung a, migilote ahihleh sia maimang ding uh hi."
		},
		"2": {
			"1": "<sup>1</sup> Bang thu hangin minam dangte siatna dingah kithukhat sim uh a, mite in a mawkna dingpi-in sawmsim uh ahi hiam?",
			"2": "<sup>2</sup> Leitung kumpite le gam ukte in Topa le ama sathau nilh pa langpangin vaihawm uh a,",
			"3": "<sup>3</sup> “Amau’ hong henna khaute sutat khia-in, amau’ khaute ei kiang panin paaikhia ni,” ci uh hi.",
			"4": "<sup>4</sup> Vantunga a tupa in amaute na nuihsan a, tua Topa in amaute a zahko hi.",
			"5": "<sup>5</sup> Tua ciangin hehna tawh amau kiangah thu gen ding a, hehluat mahmahna tawh amaute linglawng sakin,",
			"6": "<sup>6</sup> “Ka mual siangtho Zion tungah ka kumpi ka tusak khin hi,” ci hi.",
			"7": "<sup>7</sup> Topa’ thukhenna tu-in ka hong gen ding hi: Amah in keima tungah, “Nang pen ka tapa na hi a, tuni-in na Pa ka suak hi.",
			"8": "<sup>8</sup> Keima tungah hong ngen in; nangma luah dingin minamte ka bawl ding a, leimong dongin na neihsa ka hisak ding hi.",
			"9": "<sup>9</sup> Sik tawn khat tawh amaute na satkham ding a, beelseek pa in beel a denkhap bangin leilakah amaute na dengzan ding hi,” hong ci hi.",
			"10": "<sup>10</sup> Tua ahih ciangin kumpite aw, tu-in pil ta un; leitung gam a ukte aw, tu-in thu phawk ta un.",
			"11": "<sup>11</sup> Launa tawh Topa’ na sem unla, linna tawh a khe nam un; tua hikeileh amah sinso-in lamkalah na siamang ding uh hi; bang hang hiam cih leh amah heh pakpak hi. Amah a bel khempeuh mi nuamsate ahi hi."
		},
		"3": {
			"1": "<sup>1</sup> Topa aw, ka galte tam mahmah a, mi tampi tak in kei hong langpan’ nainai uh hi.",
			"2": "<sup>2</sup> Pasian in amah huh lo ding, mi tampi in hong ci uh hi.",
			"3": "<sup>3</sup> Ahih hangin Topa aw, nang pen ka kidalna lum, ka minthanna le ka lu hong phong pa na hi hi.",
			"4": "<sup>4</sup> Nakpi takin Topa ka galsap a, amah in a mual siangtho panin kei a hong dawng hi.",
			"5": "<sup>5</sup> Lumin ka ihmu a, Topa in hong kem ahih manin ka thokik hi.",
			"6": "<sup>6</sup> Keimah a hong galbawl keimah a hong umcih mi tul sawm tampite ka kihta kei hi.",
			"7": "<sup>7</sup> Tho in, Topa! Kei hong hon in, ka Pasian! Bang hang hiam cih leh ka galte khempeuh’ paang nangmah in na beenggawp a, migilote’ ha na sutan hi.",
			"8": "<sup>8</sup> Gualzawhna pen Topa nangma hang ahi hi. Na mite tungah na thupha hong tung ta hen!"
		},
		"4": {
			"1": "<sup>1</sup> A thuman ka Pasian aw, ka hong sap ciangin hong dawng in. Gimna ka thuak ciangin nopsakna nong pia hi. Kei hong hehpih inla, ka thungetna hong za in.",
			"2": "<sup>2</sup> Mite aw, ka minphatna in bang tanvei daina thuak ding ahi hiam? Bang tanvei thumawkna deihin zuauthu zong ding na hi uh hiam?",
			"3": "<sup>3</sup> Ahih hangin Topa in ama a dingin miphate a tuamkoihlam thei ta un. Ke’n ka sap ciangin Topa in hong za hi.",
			"4": "<sup>4</sup> Lau-in ling unla, mawhna peel un. Na lupna tung uhah lungngai phapha unla, om khikhe un.",
			"5": "<sup>5</sup> A man biakpiaknate lui unla, Topa muang un.",
			"6": "<sup>6</sup> Mi tampi in, “Thupha tampi hong pia in. Ko tungah na maitang vang hong taangsak in, Topa!” ci uh hi.",
			"7": "<sup>7</sup> Amaute, an le leengtui a hauh cianga a nuam uh sangin nuamna lianzaw ka lung sungah nong guan hi.",
			"8": "<sup>8</sup> Nuamtakin lumin ka ihmu ta ding hi; bang hang hiam cih leh Topa aw, nangmah bek in lungmuanna munah na hong omsak hi."
		},
		"5": {
			"1": "<sup>1</sup> Topa aw, kong paunate hong ngai inla, ka hong thumnate hong thudon in.",
			"2": "<sup>2</sup> Ka kumpi le ka Pasian aw, nangma tungah hong thum ka hih manin ka kikona aw hong ngai in.",
			"3": "<sup>3</sup> Topa aw, zingsang simin ka aw nong za a, zingsang simin nangma a dingin biakna bawlin kong ngak hi.",
			"4": "<sup>4</sup> Bang hang hiam cih leh gitlohna lamsang a deih Pasian na hi kei a, siatna pen tawlkhat zong nang tawh a omkhawm thei ahi kei hi.",
			"5": "<sup>5</sup> A kisathei mite nangma mit tawh kituak lo a, siatna a bawlte khempeuh nangmah in na mudah hi.",
			"6": "<sup>6</sup> Zuauthu a gen mite nangmah in na susia hi. Topa in mi thahnopna lungsim le mi khemnopna lungsim a neite a mudah hi.",
			"7": "<sup>7</sup> Kei ahihleh a kicing itna kip suangin na inn sungah ka tum ding a, nangmah zahtakna tawh kunin a siangtho na biakinn lam nga-in kong bia ding hi.",
			"8": "<sup>8</sup> Topa aw, gal tampi nei ka hih manin na thumanna tawh kei hong makaih inla, keima mai-ah na lampi taangsak in.",
			"9": "<sup>9</sup> Bang hang hiam cih leh amau sungah thuman om lo hi. Amau lungsimah siatna bek ngaihsun uh a, amau’ gawlgui pen a kihongsa hankhuk tawh kibang hi. A kam uh tawh mawk phat uh hi.",
			"10": "<sup>10</sup> Pasian aw, a mawhna uh amau mah thuaksak inla, amau’ thu mah tawh amaute puksak in. Amaute in nangmah hong lehdo uh ahih manin amau’ mawhna tampite hangin amaute paaikhia in.",
			"11": "<sup>11</sup> Ahih hangin nang hong belte khempeuh lungdamsak inla, nuamna la sasak tawntung in. Nangma min a deihte nangma hangin gualzo-in a lungdam theih nadingun amaute na hu hi.",
			"12": "<sup>12</sup> Topa aw, thuman mi thupha na pia a, lum tawh dal bangin deihsakna tawh na dal hi."
		},
		"6": {
			"1": "<sup>1</sup> Topa aw, na heh laitak hong taii kei inla, lungso sa-in hong thuhilh kei in.",
			"2": "<sup>2</sup> Topa aw, thaneem ka hih manin kei tungah dikna hong zang in. Topa aw, ka guh ka taang na mahmah ahih manin hong damsak in.",
			"3": "<sup>3</sup> Ka hingim mahmah hi. Topa aw, bang tanvei nang hong zekai lai ding na hi hiam?",
			"4": "<sup>4</sup> Topa aw, hong kihei inla, kei hong hon in. Itna kip a nei pa na hih manin keimah hong hon in.",
			"5": "<sup>5</sup> Bang hang hiam cih leh misite omna gam sungah nangmah phawk theih nading bangmah om lo ahih manin, Leinuai panin kua in nang hong phat thei ding ahi hiam?",
			"6": "<sup>6</sup> Ka tautauna-in ka gim hi. Zan sialin ka khitui in ka lupna tum a, ka kahkahna-in ka lupna kawt dikdek hi.",
			"7": "<sup>7</sup> Dahna hangin ka mit mial a, ka galte’ hong bawlna hangin ka mitzung zaw semsem hi.",
			"8": "<sup>8</sup> Siatna a bawlte khempeuh aw, ka kiang panin kihemkhia un; bang hang hiam cih leh Topa in ka kahna aw a za hi.",
			"9": "<sup>9</sup> Topa in keima thumna hong za khinzo a, Topa in ka thungetna hong sang ta hi.",
			"10": "<sup>10</sup> Ka galte khempeuh zahhuai mahmahin genthei ding uh hi. Amaute nungkikin maizumna thuak pah ding uh hi."
		},
		"7": {
			"1": "<sup>1</sup> Topa ka Pasian aw, nangmah ka hong bel hi. Kei hong delhte’ kiang panin hong dal inla hong hon in.",
			"2": "<sup>2</sup> Kei hong hon kei lecin a hong hon ding dang kuamah om lo ahih manin amaute in humpinelkai bangin hong kaikhia-in hong balgawp ding uh hi.",
			"3": "<sup>3</sup> Topa ka Pasian aw, ka gamtat a siat a, ka khut a khialh leh,",
			"4": "<sup>4</sup> bangmah thu om lopi-in ka lawmte khemin, ka galte ka huh taak leh,",
			"5": "<sup>5</sup> galte in kei hong delhin hong pha uh hen la, leilakah kei hong tuancilsak inla, leilakah kei hong sialpai ta uh hen.",
			"6": "<sup>6</sup> Tho in, Topa, a hehsa-in thasaan inla, ka galte’ hehna panin kei hong dal in. Khanglo in, ka Pasian aw, thukhenna ding hun khat na seh khinzo hi.",
			"7": "<sup>7</sup> Nangma omna kiimah mite kikhawmsak inla, amaute’ omna tung a sangna munah tu in.",
			"8": "<sup>8</sup> Topa in mite thu a khen hi. Topa aw, ka thumanna le keima sunga om ka dikna tawh kizui-in thu hong khen in.",
			"9": "<sup>9</sup> Lungsim le ngaihsutna a en a thuman Pasian aw, migilote’ siatna beisak inla, mi thumante kipsak in.",
			"10": "<sup>10</sup> Pasian, kei hong hupa hi a, lungsim man mite a hon hi.",
			"11": "<sup>11</sup> Pasian, thu a tangin a khen pa hi a, migilote tungah a heh den pa ahi hi.",
			"12": "<sup>12</sup> Mite a kibawlphat kik kei leh, Pasian in a thalkhau sui zo a, a namsau taat ding hi.",
			"13": "<sup>13</sup> Amah in mei thaltang bawl a, sih theihna ama galhiamte a baihsa-in a koihzo hi.",
			"14": "<sup>14</sup> Migilo in thusia paii a, suak nuamin na a, zuauthu a hingkhia hi.",
			"15": "<sup>15</sup> Amah in gum to a, ama tawhsa gum sung mahah amah a kia hi.",
			"16": "<sup>16</sup> Ama lunggulh hoih lo pen ama lu tungah tukik a, ama gamtatsia pen ama luzang mahah tukik hi.",
			"17": "<sup>17</sup> Ke’n ahihleh, ama dikna om bangin Topa’ tungah lungdamna ka lak ding a, a Sangpen Topa’ min phatna la ka sak ding hi."
		},
		"8": {
			"1": "<sup>1</sup> Topa kote’ Topa aw, leitung khempeuhah na min lian mahmah hi. Nangmah a hong kiphatna awgingte in vantung ban a,",
			"2": "<sup>2</sup> naungekte le naupangte’ kam tawh nangmah phatna la kisa hi. Gal na neih manin galte le langpangte na daihsakna dingin panmunkip na bawl khin hi.",
			"3": "<sup>3</sup> Na nasepna, na bawlsa, kha le aksite, le na vantungte ka et ciangin,",
			"4": "<sup>4</sup> na ngaihsut tham dingin mihing bang hi lel a, na phawk tham dingin mihing’ ta bang hi lel ahi hiam?",
			"5": "<sup>5</sup> Ahi zongin, vantungmi sangin a neuzaw deuh bekin na bawl a, minthanna le pahtawina nangmah in na guan hi.",
			"6": "<sup>6</sup> Na khut tawh na bawlsate khempeuh tungah ukna thu ama tungah na pia a, na khempeuh na uksak hi.",
			"7": "<sup>7</sup> Tuu le bawng khempeuh, gamsa khempeuh zong,",
			"8": "<sup>8</sup> huih lak a leng vasate, tui sunga om ngasate, tui, lampi-a a tawn khempeuhte, na khempeuh ama khenuai-ah na koih hi.",
			"9": "<sup>9</sup> Topa, kote’ Topa aw, leitung khempeuhah na min lian mahmah hi."
		},
		"9": {
			"1": "<sup>1</sup> Ka lungsim khempeuh tawh Topa tungah lungdamna kong ko ding a, na bawl a lamdangte khempeuh ka gen ding hi.",
			"2": "<sup>2</sup> Nangma hangin nuamin ka diang ding a, na min phatna ka sa ding hi, Sangpenpa aw.",
			"3": "<sup>3</sup> Ka galte a nungkik ciangin, nangma mai-ah amaute pukin kisia uh hi.",
			"4": "<sup>4</sup> Bang hang hiam cih leh keima thutanna na hong kipsak a, tokhom tungah tu-in thu a manin na khen hi.",
			"5": "<sup>5</sup> Minamte na taii a, migilote na susia hi. A maimang dingin amau’ min na phiat hi.",
			"6": "<sup>6</sup> Siat denna sungah galte beimang hi. A khuate uh na zunglot a, amaute kiphawkkha nawn lo hi.",
			"7": "<sup>7</sup> Topa ahihleh kumpi za-ah tu ngitnget a, thukhen nadingin a tokhom a bawl hi.",
			"8": "<sup>8</sup> Leitung mite’ thu a mantakin khen a, a kilawm bangin mite’ thu a khen hi.",
			"9": "<sup>9</sup> Topa pen, netniamna a thuakte a’ dingin munkip hi a, haksat hun ciangin munmuanhuai ahi hi.",
			"10": "<sup>10</sup> Topa aw, nang a hong zongte nusia lo na hih manin, na min a theite in nang hong muang uh hi.",
			"11": "<sup>11</sup> Zion-ah a om Topa phatna la sa un! Ama nasepnate mite’ lakah gen un!",
			"12": "<sup>12</sup> Bang hang hiam cih leh mi thahna a hua pa in amaute phawk a, a thuak mite’ awging amah in mangngilh lo hi.",
			"13": "<sup>13</sup> Ka tungah hong dik in, Topa! Sihna pan hong honkhia pa aw, kei hong mudahte’ hangin keima gim thuaknate hong en inla,",
			"14": "<sup>14</sup> nangmah a hong kiphatnate phawk kikkik inla, na hong hotkhiatna hangin Jerusalem khua sungah ka nuamna ka gengen ding hi.",
			"15": "<sup>15</sup> Amau’ bawlsa gum sung mahah minamte kiasuk uh a, a ngenthang siahna uhah amau’ khe mah a awk hi.",
			"16": "<sup>16</sup> Topa in thu hong khenin migilote amau’ nasepna mahah awksakna tawh amah hong kilang hi.",
			"17": "<sup>17</sup> Pasian a mangngilh minam khempeuh sung panin migilote, Leinuai-ah pai ding uh hi.",
			"18": "<sup>18</sup> Bang hang hiam cih leh mi cimawhte kimangngilh den lo ding a, mizawngte’ lametna bei paisuak lo ding hi.",
			"19": "<sup>19</sup> Tho in, Topa! Mi kizosak ke’n; na mai-ah minamte sam inla, amaute’ tungah thu khen in!",
			"20": "<sup>20</sup> Amaute lausak in, Topa! Mi ahih lelna uh minamte theisak in!"
		},
		"10": {
			"1": "<sup>1</sup> Topa aw, bang hangin gamla din na hi hiam? Haksat hunin bang hangin nang bucip khong na hi hiam?",
			"2": "<sup>2</sup> Migilote in kiphatsakna tawh mizawngte uuk delh uh hi. Amau ngaihsut vaihawmna mahah amaute awksak in.",
			"3": "<sup>3</sup> Bang hang hiam cih leh migilo in a lungsim deihna kisaktheihpih a, ngahna dingah a huaiham pa in Topa phuisamin a taisan hi.",
			"4": "<sup>4</sup> Migilo in kiphatsakna lungsim nei a, Topa zong lo hi. Ama ngaihsutna khempeuhah, “Pasian om kei,” a ci hi.",
			"5": "<sup>5</sup> A hihna khempeuhah a maa pai ngitnget hi. Na thukhennate khempeuh ama muhna in a batzawh lohin sang mahmah a, a galte khempeuh ahihleh amah in nehpiksan lel hi.",
			"6": "<sup>6</sup> A lungsim sungah, “Kiling ngei kei ning; khang tawntungin kamsiatna tuak kei ning,” ci-in a ngaihsun hi.",
			"7": "<sup>7</sup> Ama kampaute pen hamsia, khemna, le netniamna tawh kidim a, siatna le man lohna bekbek thugenin a nei tawntung hi.",
			"8": "<sup>8</sup> Khuaneute sungah mi a buksimin tu a, munbu kawmah mawhnei lote a that hi. Ama mit in mi tuahsiate ensim a,",
			"9": "<sup>9</sup> humpinelkai in a kuahawm sung pan a buk bangin amah in buksimin, mizawngte a man dingin buk a, a ngenthang sungah mizawngte kai-in a man hi.",
			"10": "<sup>10</sup> A thatanghat thu tawh mi tuahsia mi sucipin a puksuk sak hi.",
			"11": "<sup>11</sup> Ama lungsim sungah, “Hih thute pen Pasian in mangngilh hi; a mai seel hi, en lo ding hi,” ci-in a ngaihsun hi.",
			"12": "<sup>12</sup> Tho in, Topa! Pasian aw, na tha hong san inla, a thuakte mangngilh kei in.",
			"13": "<sup>13</sup> Bang hangin migilo in Pasian simmawh a, a lungsim sungah, “Hong thei kei na’n teh,” ci ahi hiam?",
			"14": "<sup>14</sup> Nangmah in na mu hi. Na huh theih nadingin haksatna le gimna a thuakte na ciamteh hi. A tuahsia mi in nangma tungah ama pumpi hong ap a, pa nei lote a huhpa na hi hi.",
			"15": "<sup>15</sup> Giloin siatna a bawlte’ khut kuaitan gawp inla, siatna a bawlzo nawn lo dingin gim pia in.",
			"16": "<sup>16</sup> Topa, a tawntungin kumpi hi a, ama leitang panin minam dangte beimang ding hi.",
			"17": "<sup>17</sup> Topa aw, lungnemte’ deihna na ngai ding hi. A lungsim uh na hatsak ding a, na bil na ngat ding hi.",
			"18": "<sup>18</sup> Pa nei lote le netniamna a thuakte tungah nang na thutang a, leitung mite in launa tuakkha nawn lo ding uh hi."
		},
		"11": {
			"1": "<sup>1</sup> Ke’n Topa ka bel hi. Bang hangin ka tungah, “Vasa leeng bangin mualtungah tai in;",
			"2": "<sup>2</sup> bang hang hiam cih leh, en in, migilote in khuamial sung panin lungsim thutangte a kap dingin a thalkhau uhah thaltang bulhin a thal uh a keek uh hi.",
			"3": "<sup>3</sup> Bulpite kisusia khin leh midikte in bangcih thei nawn ding hiam?” nong ci thei diam?",
			"4": "<sup>4</sup> Topa a biakinn siangtho sungah om a, Topa’ tokhom vantungah om hi. Amah in mihingte hong en a, mihingte’ gamtatna khempeuh a theitel hi.",
			"5": "<sup>5</sup> Topa in midikte le migilote entel a, a ngongtat nuam mite a lungsim in mudah hi.",
			"6": "<sup>6</sup> Amah in migilote tungah mei-am le kaat zusak ding a, amau’ ngah ding gimna huihsa mahmah hi ding hi.",
			"7": "<sup>7</sup> Bang hang hiam cih leh Topa dik mahmah a, dik gamtatna a deih hi. Thutang mi in ama mai a mu ding hi."
		},
		"12": {
			"1": "<sup>1</sup> Topa aw, hong huh in; bang hang hiam cih leh mihingte lak panin mi thumante maimang ta a, mipha khat zong om nawn lo hi.",
			"2": "<sup>2</sup> Mi kim in a vengte kiangah zuauthu gen ciat a, phat khemna kam zol le lungsim nam nih tawh thu a gen uh hi.",
			"3": "<sup>3</sup> “I Leii tawh gualzo ding, i mukte eima neihsa; i to kua hiam?” a ci vial, kiphatsakna a piangsak leii, phat khemna muk khempeuh, Topa in atkhia tahen.",
			"5": "<sup>5</sup> Topa in, “Mizawngte a neihsa kihawkkhia a, mi cimawhte thumin tau uh ahih ciangin tu-in dingin, amau’ lunggulh, lungmuanna munah amaute ka koih ding hi,” a ci hi.",
			"6": "<sup>6</sup> Topa’ thuciamnate, a siangtho thuciamna hi a, meikhuk sungah sagihvei a kisiangsak ngun tawh kibang hi.",
			"7": "<sup>7</sup> Topa aw, kote hong dal inla, tukhang mite kiang panin kote hong kem in.",
			"8": "<sup>8</sup> Bang hang hiam cih leh mihingte lakah siatna kipahtawi a, mun khempeuhah migilote kidimin vak kawikawi uh hi."
		},
		"13": {
			"1": "<sup>1</sup> Topa aw, bang tanvei hi lai ding ahi hiam? Kei hong mangngilh paisuak ding na hi hiam? Bang tanvei kei kiang pan na maitang seel ding na hi hiam?",
			"2": "<sup>2</sup> Bang tanvei gimna thuakin, sunthapai-in ka lungsim dah ding ahi hiam? Bang tanvei kei tungah ka galte gualzo ding ahi hiam?",
			"3": "<sup>3</sup> Topa ka Pasian aw, ngaihsun inla hong dawng in. Ihmulum kha ding ka hih manin ka mitte hong vaksak in.",
			"4": "<sup>4</sup> Ka galte in, “Ama tungah gualzo khin ung,” ci kha ding hi. Kei ka lin’ manin ka galte nuam kha ding hi.",
			"5": "<sup>5</sup> Ahih hangin na itna kip ka muang a, nong hotkhiatna hangin ka lungdam ding hi.",
			"6": "<sup>6</sup> Nong hehpihna kicing ahih manin, Topa, la kong sak ding hi."
		},
		"14": {
			"1": "<sup>1</sup> Mihaite in a lungsim sung uhah, “Pasian om lo hi,” ci-in ngaihsun uh hi. Amaute sia uh a, kihhuai gamtat uh a, a hoihin a gamta kuamah om lo hi.",
			"2": "<sup>2</sup> A pil gamtat, Pasian a zong a om uh hiam, cih a theih nadingin Topa in vantung panin mihingte hong ensuk hi.",
			"3": "<sup>3</sup> Amaute khempeuh a vekpi-un pukkhin uh hi. A kibangin sia kim uh a, a hoihin a gamta khat zong om lo hi.",
			"4": "<sup>4</sup> Topa’ tungah thu a ngen lo, annek bangin ka mite a netum, siatna a bawlte in thutheihna nei lo ahi hiam?",
			"5": "<sup>5</sup> Launa lianpi sungah amaute om ding uh hi; bang hang hiam cih leh Pasian in midikte ompih hi.",
			"6": "<sup>6</sup> Mizawngte’ geelna susia nuam uh a, ahih hangin Topa pen mizawngte’ belh ahi hi.",
			"7": "<sup>7</sup> Israel-te a’ ding hotkhiatna Zion panin hong tunna ding thu ka ngenngen hi. Topa in ama mite tungah nopsakna a piakkik ciangin, ama mi Israel-te kipak mahmah ding uh hi."
		},
		"15": {
			"1": "<sup>1</sup> Topa aw, na biakinn sungah kua om ding ahi hiam? Na mual siangtho tungah kua teng ding ahi hiam?",
			"2": "<sup>2</sup> Paubaang loin gamta-in, a manin na sem a, lungsim tak a gen mi,",
			"3": "<sup>3</sup> mi gensia loin, a lawmte tungah siatna bawl lo a, a vengte a mawhsak lo mi,",
			"4": "<sup>4</sup> migilote thusim lo a, ahi zongin Topa a zahtakte a pahtawi mi, ama natna ding nangawnah a ciampel lo mi,",
			"5": "<sup>5</sup> ama sum a meetin a kha lo, thutang mite a langpan lo, golhguk a la lo mite teng ding uh hi. Hih bangin a gamtate pen ling ngei lo ding hi."
		},
		"16": {
			"1": "<sup>1</sup> Pasian aw, nang hong bel ka hih manin keimah hong kem in.",
			"2": "<sup>2</sup> Topa tungah, “Nang, ka Topa na hi hi; nang tawh loin hoihna ka nei kei hi,” ka ci hi.",
			"3": "<sup>3</sup> Leitungah a om mi siangthote ahih le, amaute nampi hi a, amaute sungah ka lungkimna teng om hi.",
			"4": "<sup>4</sup> Pasian dang a teelte in amau’ dahna khangsak hi. Amau’ si theh biaknate ke’n bawlpih loin, amau’ pasian-te ka biakpih kei ding hi.",
			"5": "<sup>5</sup> Topa pen keima luah dinga ka teelsa, keima muanpi na hi a, keima ngah ding khempeuh na khut sungah om hi.",
			"6": "<sup>6</sup> Kei-a’ pen mun nuam mahmah sung hong tu ahih manin gamhluah hoih nei ka hi hi.",
			"7": "<sup>7</sup> Ngaihsutna a hong lak Topa ka phat a, zanin zong ka lungsimah hong suak hi.",
			"8": "<sup>8</sup> Topa ka maingat tawntung a, ka taklamah amah om ahih manin ka kiling kei ding hi.",
			"9": "<sup>9</sup> Tua ahih ciangin lungdamin ka kipak a, lungmuangin ka om hi.",
			"10": "<sup>10</sup> Bang hang hiam cih leh Leinuai nong zuansak kei a, na mihoih pa Leihawmpi na musak kei hi.",
			"11": "<sup>11</sup> Nangmah in nuntakna lampi keimah nong lak hi. Nangma omna munah lungdamna lianpi om a, nangma taklamah nop tawntungnate a om hi."
		},
		"17": {
			"1": "<sup>1</sup> Topa aw, thuman ka hong ngetna hong za inla, ka otna hong ngai in! Lungsim takpi tawh ka hong thungetna hong ngai in!",
			"2": "<sup>2</sup> Thuman mu na hih manin ka dikna hong kilangsak in.",
			"3": "<sup>3</sup> Keima lungsim hong sin inla, zan hun sungin ka kiangah hong hawh inla, keimah hong ze-et lecin, ka sungah gitlohna na mu kei ding hi. Ka kampau-in zong bangmah ka khial kei hi.",
			"4": "<sup>4</sup> Gamtatna thu-ah ci leng, nangma thupiaknate ka zui a, mi ngongtatte’ gamtat ziate ka pelh hi.",
			"5": "<sup>5</sup> Nangma lampi zui-in ka pai a, na lam ka pial ngei kei hi.",
			"6": "<sup>6</sup> Pasian aw, hong dawng ding na hih manin nang kong sam hi. Na bil hong ngat inla, ka thu hong za in.",
			"7": "<sup>7</sup> Amau’ galte’ kiang panin nang hong belte a honpa aw, na itna kip lamdang takin hong lak in.",
			"8": "<sup>8</sup> Kei a hong sugawp migilo, kei a hong umcih a kihtakhuai mahmah ka galte kiang panin mitnauta bangin hong kem inla, na kha liimah hong seel in.",
			"10": "<sup>10</sup> Amaute in hehpihna lungsim bangmah nei lo uh a, a kam uh tawh amaute kiphatsak pau uh hi.",
			"11": "<sup>11</sup> Amaute in kei hong sulzuih uh a, tu-in kei hong umcihin, keimah leilak den nadingin a hong en uh hi.",
			"12": "<sup>12</sup> Amaute pen a balnen nuam humpinelkai tawh kibang uh a, humpinelkai khanglai sabuk tawh kibang uh hi.",
			"13": "<sup>13</sup> Topa aw, tho in! Amaute maiphut inla, thalpaih in! Topa aw, a deih khempeuh uh hih leitungah a nei migilote kiang panin na khut le na namsau tawh kei hong honkhia in. Amau a dingin na koihcing gimnate thuaksak inla, a tate un zong a cingvalin thuak uh hen la, a naungekte uh a’ ding nangawn nusiat lai ta uh hen.",
			"15": "<sup>15</sup> Kei ka hih leh, thumanna tawh na maitang ka en ding a, ka khanlawh ciangin nangma mel muhna tawh ka lungkim ding hi."
		},
		"18": {
			"1": "<sup>1</sup> Ka thahatna ahi Topa aw, nangmah ka hong it hi.",
			"2": "<sup>2</sup> Topa pen keima suangpi, ka munkip muanhuai, kei a hong honkhia pa, ka Pasian, ka suangpi, ka belh pa, ka lum, ka kihotkhiatna ki, ka munkip ahi hi.",
			"3": "<sup>3</sup> A phattaak Topa ka sam a, ka galte kiang panin kei hong honkhia hi.",
			"4": "<sup>4</sup> Sihna khaute in hong gakcip a, sihna tuihualte in kei hong nawk hi.",
			"5": "<sup>5</sup> Leinuai sihna khaute in kei hong kancip a, sihna thangte in kei hong dawntuah hi.",
			"6": "<sup>6</sup> Ka gimna-ah Topa ka sam a, ka Pasian’ tungah huhna ngenin ka kiko hi. Amah in a biakinnpi panin ka aw hong za a, amah ka kohna aw in ama bilte va banto hi.",
			"7": "<sup>7</sup> Ama hehna hangin leitung kipumpei-in kivei a, mual bulpite zong kisingin ling damdam hi.",
			"8": "<sup>8</sup> Ama nakvangte panin meikhu pusuak hi. Ama kam panin mei husia pusuak a, ama tung panin mei-am san kuangkhia hi.",
			"9": "<sup>9</sup> Amah in vanpi niamsakin hong kumsuk a, ama khenuai-ah meiivom sahpi a om hi.",
			"10": "<sup>10</sup> Kherub khat tungah amah tuangin hong leeng a, huih khate tungah manlang takin hong leeng hi.",
			"11": "<sup>11</sup> A kimkotah a ki-um nadingin khuamial bawl a, a tung kikhuh nadingin meii sahpi le tui tawh a zingsak hi.",
			"12": "<sup>12</sup> Ama mai-a khuaphia sung panin gialpi le mei-amte in ama meii sahpite a phulet hi.",
			"13": "<sup>13</sup> Topa zong vantungah awng a, Sangpenpa in gialpi le mei-am ahi ama aw hong gingsak hi.",
			"14": "<sup>14</sup> Amah in a thaltangte lawn a, a galte kithehthangsak hi. Khuaphialep phiasak a, a galte a susia hi.",
			"15": "<sup>15</sup> Topa aw, nangma mawhsakna na awging hangin tuipi taw kidawk a, lei bulpite a guakin om hi.",
			"16": "<sup>16</sup> Amah in a sangna panin a khut tawh zamin kei hong la a, tui thukpi panin keimah hong kaikhia hi.",
			"17": "<sup>17</sup> Ka gal hat pa kiang pan le hong mudahte kiang panin kei hong honkhia hi; bang hang hiam cih leh kei a dingin amaute hatlua uh hi.",
			"18": "<sup>18</sup> Amaute in ka kamsiat hunin kei hong nehthawh uh hangin Topa in kei hong huh hi.",
			"19": "<sup>19</sup> Amah in mun tanzau khatah kei hong paikhiatpih a, ka tungah lungkim ahih manin a hong honkhia hi.",
			"20": "<sup>20</sup> Topa in ka thumanna tawh kizui-in noptuamna hong pia a, ka sianthona tawh kizui-in hong dinkik hi.",
			"21": "<sup>21</sup> Bang hang hiam cih leh Topa’ lampite ka tawn khin a, ka Pasian’ kiang panin gitlohna tawh ka paikhia kei hi.",
			"22": "<sup>22</sup> Bang hang hiam cih leh ama biakna ngeina thukip omte khempeuh limtakin ka zui a, ama thukhamte ka paaikhia kei hi.",
			"23": "<sup>23</sup> Ama mai-ah kawkbaang hetloin ka om a, kisuanna dingte panin kei ka kikem hi.",
			"24": "<sup>24</sup> Tua ahih manin Topa in ka thumanna le ama muhna-ah ka sianthona tawh kizui-in kei hong dinkik khin hi.",
			"25": "<sup>25</sup> Thuman mi tungah nang na thuman a, kawkbaang lo mi tungah nang na diktat hi.",
			"26": "<sup>26</sup> A siangtho mi tungah na siangtho gamtat a, thukawi mite na galbawl hi.",
			"27": "<sup>27</sup> Bang hang hiam cih leh mi niamte na honkhia a, ahih hangin mi kiphasakte na niamsak hi.",
			"28": "<sup>28</sup> Nangmah in keima mei nong vaksak a, Topa ka Pasian in ka khuamial na vaksak hi.",
			"29": "<sup>29</sup> Nangma hangin galkap honkhat ka sugawpzo a, ka Pasian hangin khuakulh khat ka kanzo hi.",
			"30": "<sup>30</sup> Hih Pasian - a thu kicing a, Topa’ kamciamna a manna kilang hi. Amah a belte khempeuh a dingin kidalna lum ahi hi.",
			"31": "<sup>31</sup> Topa longal, Pasian kua hiam? Pasian longal, suangpi kua hiam?",
			"32": "<sup>32</sup> Keima tungah thahatna a hong guan Pasian, ka lampi lungmuan nadingin a bawl pa ahi hi.",
			"33": "<sup>33</sup> Amah in sangaipi khe bangin keima khe hong bawlsak a, mual sang dawnah ka khe hong kipsak hi.",
			"34": "<sup>34</sup> Galsim siam nadingin ka khutte hong hilh a, keima khut in sumngo thal nangawn a keekzo hi.",
			"35": "<sup>35</sup> Na hotkhiatna lum kei hong pia khinin, na taklam khut in kei hong phong a, nangma hong huhna in keimah hong liansak hi.",
			"36": "<sup>36</sup> Ka kalsuanna ding mun tanzau nong pia a, ka khe taal lo hi.",
			"37": "<sup>37</sup> Ka galte delhin ka pha a, a vekpi-un a kisiat khit matengun ka ciahkik kei hi.",
			"38": "<sup>38</sup> Amaute khempeuh a thawhkik zawh loh nadingun ka sunletgawp a, ka khenuai-ah a puk uh hi.",
			"39": "<sup>39</sup> Bang hang hiam cih leh galdo nadingin keimah tha nong guan a, keimah a hong dote ka nuai-ah na nengniam hi.",
			"40": "<sup>40</sup> Ka galte na nungkiksak a, kei hong mudahte ka susia hi.",
			"41": "<sup>41</sup> Huhna ding ngenin amaute kikoko uh a, ahih hangin a hon ding kuamah om lo hi. Amaute in Topa’ tungah ko uh a, ahih hangin amah in dawng lo hi.",
			"42": "<sup>42</sup> Huihpi mai-ah leivui bangin amaute ka satvui a, kongzing buante bangin amaute ka lawnkhia hi.",
			"43": "<sup>43</sup> A lehdo mite kiang panin nangmah in kei na hong honkhia a, minamte’ lutangin kei na hong bawl a, ka theih ngei loh mite in keima na hong sem uh hi.",
			"44": "<sup>44</sup> Ka thu a zak phetun amaute in hong mang pah uh a, gamdang mite in kei hong mai-et uh hi.",
			"45": "<sup>45</sup> Gamdang mite lungkia uh a, a phualkip panun a lingsa-in hong paikhia uh hi.",
			"46": "<sup>46</sup> Topa hing hi. Keima suangpi in thupha ngah hen la, ka kihotkhiatna Pasian,",
			"47": "<sup>47</sup> hong thuhkik sakin keima nuai-ah mite a hong zawhsak Pasian,",
			"48": "<sup>48</sup> ka galte kiang panin keimah a hong honkhia pa minthangin vanglian tahen. Ka langte tungah keimah nong liansak a, mi ngongtatte kiang panin na hong honkhia hi.",
			"49": "<sup>49</sup> Topa aw, hih thu hangin minam dangte lakah nang ka hong phat ding a, nangma min phatna la ka sa ding hi.",
			"50": "<sup>50</sup> Zawhna lianpi ama kumpipa tungah pia a, a sathau nilh pa David le a suan a khakte tungah a tawntungin itna kip a lak hi."
		},
		"19": {
			"1": "<sup>1</sup> Vantung in Pasian’ minthanna gen a, vanpi in ama nasepna taangko hi.",
			"2": "<sup>2</sup> Nisimin thu gengen a, zan simin theihtelna pulaklak hi.",
			"3": "<sup>3</sup> Pauna le kammal om lo a, amau’ aw kiza lo hi.",
			"4": "<sup>4</sup> Ahih hangin a aw uh leitung khempeuhah kizel a, a kammal uh leimong dongah a tung hi. Amau’ sungah ni a’ ding omna khat bawl khin a,",
			"5": "<sup>5</sup> a innsung pan a hong pusuak zi pi tangval tawh ahi zongin, lungtaii takin tai ding a kipan mi thahat khat tawh ahi zongin a kibang hi.",
			"6": "<sup>6</sup> Ama suahna van mong pan hi a, mong khat dongin pai a, ama satna panin a kiliah thei bangmah om lo hi.",
			"7": "<sup>7</sup> Topa’ thu kicing a, nuntakna a thaksuaksak hi. Topa’ teci panna hi takpi a, mi pillote pilsak hi.",
			"8": "<sup>8</sup> Topa’ thuhilhte man a, lungsim nuamsak hi. Topa’ thupiakna siang a, mitte vaksak hi.",
			"9": "<sup>9</sup> Topa a kizahtakna siang a, kip tawntung hi. Topa’ ngeina kipte thuman a, a vekin kituakin man kim hi.",
			"10": "<sup>10</sup> Kham sangin ahi zongin kham hoihpen sang ahi zongin tuate deihhuaizaw a, khuaizu le khuailuzu taakte sangin zong khumzaw lai hi.",
			"11": "<sup>11</sup> Tua tham loin tuate’ hangin a nasem pa in thuphawkna ngah a, tuate zuihna-ah noptuamna lian a om hi.",
			"12": "<sup>12</sup> Ahih hangin kua in ama khialhnate mukhia theitawm ahi hiam? Theih loh manin khialhna panin kei hong siangsak hi.",
			"13": "<sup>13</sup> Mawh kaltangnate panin zong na nasempa hong kem inla, tuate keima tungah hong uksak kei in! Tua ciangin kei ka kawkbaang kei ding a, mawhna liante panin ka siang ding hi.",
			"14": "<sup>14</sup> Topa, ka belh suangpi le keimah hong tankhia pa aw, ka kammal le ka lungsim ngaihsutnate nangma muhna-ah a sanhuai suaksak ta in!"
		},
		"20": {
			"1": "<sup>1</sup> Gimna na thuak ciangin Topa in nang hong en hen la, Jakob’ Pasian in nangmah hong dal ta hen!",
			"2": "<sup>2</sup> Siangtho mun panin huhna nang hong puak hen la, Zion panin nang hong panpih ta hen!",
			"3": "<sup>3</sup> Na biakpiaknate khempeuh amah in hong phawk hen la, na meihal biakpiakna hong sang ta hen!",
			"4": "<sup>4</sup> Na lungsim’ deihna amah in hong pia hen la, na geelna khempeuh hong tangtungsak ta hen!",
			"5": "<sup>5</sup> Na gualzawhna-ah eite lungdamin awngin, i Pasian’ min tawh i lante khai ni!",
			"6": "<sup>6</sup> Topa in a sathau nilh pa a huh ding tu-in ka thei ta a, ama vantung siangtho panin amah dawng ding a, a vangliatna tawh amah gualzosak ding hi.",
			"7": "<sup>7</sup> Mi pawlkhat in leengte kihihsakpih a, mi pawlkhat in sakolte kihihsakpih hi. Ahih hangin eite in Topa i Pasian’ min bek i kihihsakpih hi.",
			"8": "<sup>8</sup> Amaute kinawmsawmin pukgawp ding uh a, ahih hangin eite tho-in i dingtang ding hi.",
			"9": "<sup>9</sup> Topa aw, kumpipa tungah gualzawhna pia inla, kong sap ciangun hong dawng in."
		},
		"21": {
			"1": "<sup>1</sup> Topa aw, na hatna hangin kumpipa lungdam a, na huhna hangin amah nak nuam mahmah hi.",
			"2": "<sup>2</sup> Ama lungsim deihna teng nangmah in na pia khin a, ama hong ngette na khaktan kei hi.",
			"3": "<sup>3</sup> Bang hang hiam cih leh thupha hoihte tawh amah na dawntuah a, ama lu tungah kham siang lukhu na khusak hi.",
			"4": "<sup>4</sup> Nangma tung panin amah in nuntakna hong ngen a, ama tungah nuntak sau na pia hi.",
			"5": "<sup>5</sup> Nangma huhna hangin ama minthanna lian a, hoihna le minliatna ama tungah na pia hi.",
			"6": "<sup>6</sup> Nangmah in a tawntungin thupha ngah pen dingin amah na bawl a, nangma ompihna hangin lungdamna tawh amah na kipaaksak hi.",
			"7": "<sup>7</sup> Bang hang hiam cih leh kumpipa in Topa muang a, Sangpenpa’ itna kip hangin amah a kiling kei ding hi.",
			"8": "<sup>8</sup> Na khut in na galte khempeuh sugawp ding a, na khut taklam in nang hong mudahte sugawp ding hi.",
			"9": "<sup>9</sup> Na kilat ciangin meiphual kuang bangin amaute na hih ding hi. Topa in hehna tawh amaute nawmvalh ding a, meikuang in amaute kangtum ding hi.",
			"10": "<sup>10</sup> Leitung panin a suan a khakte, mi’ tate’ lak panin amau’ tate na susia ding hi.",
			"11": "<sup>11</sup> Nangma langah siatna ding vaihawmin, gitlohna a bawl uh hangin tangtung lo ding uh hi.",
			"12": "<sup>12</sup> Bang hang hiam cih leh amaute na taisak ding a, na thal tawh a maitang uh na ngim ding hi.",
			"13": "<sup>13</sup> Topa aw, na hatna hangin nang hong kipahtawi ta hen! Nangma vangliatna la sa-in ka hong phat ding uh hi."
		},
		"22": {
			"1": "<sup>1</sup> Ka Pasian, ka Pasian aw, bang hangin kei hong nusia na hi hiam? Nong huhna ding ka hong thumna panin bang hangin gamla om na hi hiam?",
			"2": "<sup>2</sup> Ka Pasian aw, sunin kong kiko a, ahi zongin nong dawng kei hi. Zanin zong ka kiko a, ahi zongin lungsim nopna ka mu thei tuan kei hi.",
			"3": "<sup>3</sup> Ahih hangin nang na siangtho a, Israel-te’ pahtawi-in na tu hi.",
			"4": "<sup>4</sup> Ka pate un nangmah hong muang uh hi. Amaute in hong muang uh a, nangmah in amaute na honkhia hi.",
			"5": "<sup>5</sup> Nangma tungah amaute in hong ko uh a, amaute kihon hi. Nangmah hong muang uh a, guaksuak lo uh hi.",
			"6": "<sup>6</sup> Ahih hangin kei pen lungno khat bang lel ka hi a, mi ka bang kei hi. Mite’ ko gawpgawp, mite’ simmawh ka hi hi.",
			"7": "<sup>7</sup> Hong mu mi khempeuh in kei hong zahko-in, hong mukpiksan uh a, a lu uh hong peisan hi.",
			"8": "<sup>8</sup> “Topa’ tungah amah in ama thu ap hi. Amah kihonkhia sak un; amah deih ahih manin honkhia ta hen!” hong cihsan uh hi.",
			"9": "<sup>9</sup> Ahih hangin nang pen gil sung panin kei a hong suaksakpa na hi a, ka nu’ ang sungah a muanhuai-in keimah na hong kem hi.",
			"10": "<sup>10</sup> Ka suah tung a kipan nangma tungah kong tung a, ka nu in hong paii lai a kipan keima Pasian na hi hi.",
			"11": "<sup>11</sup> Haksatna nai ahih manin kei tawh kigamla om kei in; kei a hong huh ding kuamah dang om lo hi.",
			"12": "<sup>12</sup> Bawngtal tampi tak in kei hong umcih uh a, Bashan gam bawngtal hatte in kei hong umcih uh hi.",
			"13": "<sup>13</sup> Humpinelkai hawk, a sabawh nuam bangin amaute in kei hong kamkat beba uh hi.",
			"14": "<sup>14</sup> Tui buakkhiat bangin kei hong kibuakhia a, ka guh ka taang khempeuh kilawi mangkhin hi. Ka lungtang khuainun bang a, ka awm sungah tuisuak hi.",
			"15": "<sup>15</sup> Ka thahatna, leibeel phel bangin keu a, ka leii zong toncip ta hi. Nangmah in leivui sungah kei na hong koih hi.",
			"16": "<sup>16</sup> Ka kiimah uite om a, siatna bawl mi honkhat in kei hong umcih uh hi. Ka khut ka khete hong sunletzo uh hi.",
			"17": "<sup>17</sup> Ka guh khempeuh kimu thei hi. Amaute in hong sal gega uh hi.",
			"18": "<sup>18</sup> Amaute in ka puante hawm uh a, ka puan a hawm nadingun lai ai a san uh hi.",
			"19": "<sup>19</sup> Ahih hangin Topa aw, gamla om kei in. Keimah a hong huhpa aw, a huh dingin hong manlang in.",
			"20": "<sup>20</sup> Namsau panin keimah hong hon inla, uite’ kiang panin ka nuntakna hong hon in.",
			"21": "<sup>21</sup> Humpinelkai kam panin keimah hong hon inla, gamsialte’ ki panin a cimawh keimah hong hon in.",
			"22": "<sup>22</sup> Ka u ka naute tungah nangma min ka gen ding a, mihon kikhopna laizangah nangmah kong phat ding hi.",
			"23": "<sup>23</sup> Topa a zahtak mi khempeuh aw, amah phat un. Jakob’ suan mi khempeuh aw, amah minthangsak un. Israel mi khempeuh aw, amah lamdang sa un.",
			"24": "<sup>24</sup> Bang hang hiam cih leh amah in a thuak mi’ gimna simmawh bawl lo a, zong kihbawl lo hi. Ama kiang pan a mai seello a, ama tungah a koh ciangin, amah in a za hi.",
			"25": "<sup>25</sup> Mihonpite lakah nang ka hong phatna ding na piangsak a, nang a hong zahtakte’ mai-ah ka thuciamna kong pia ding hi.",
			"26": "<sup>26</sup> Gimna a thuakte in kham takin ne ding uh a, amah a zongte in Topa phat ding uh hi. A lungsim uh nuam tawntung ta hen!",
			"27": "<sup>27</sup> Leitung mi khempeuh in phawkin Topa’ lamah kihei ding uh a, minam khempeuh in ama mai-ah bia ding uh hi.",
			"28": "<sup>28</sup> Bang hang hiam cih leh ukna pen Topa a’ hi a, minamte tungah amah in a uk hi.",
			"29": "<sup>29</sup> Hi hi, a kiphasak mi khempeuh ama mai-ah kunsuk ding uh a, a sithei mihing khempeuh ama mai-ah kun ding uh hi.",
			"30": "<sup>30</sup> A hong khangkik mite in ama na sem ding uh hi. Mite in a hong piang lai ding mite tungah Topa’ thu gen ding uh a,",
			"31": "<sup>31</sup> a suak nai lo mite tungah ama sepsa, hotkhiatna thu gen ding uh hi."
		},
		"23": {
			"1": "<sup>1</sup> Topa pen tuucin bangin hong cing hi a, kisapna teng kicing ta hi.",
			"2": "<sup>2</sup> Lo nona-ah hong lumsak a, tuidam kiangah hong paipih hi.",
			"3": "<sup>3</sup> Thahatna thak kei hong guan hi. A hong ciamsa mah bangin-ah lampi manah kei hong kha hi.",
			"4": "<sup>4</sup> Topa aw, kei hong ompih na hih manin khuamial thukpi ka nawk hangin ka lau kei hi. Na molhtum le na ciangkhut in kei hong hu hi.",
			"5": "<sup>5</sup> Keima galte’ muhna munah an nong lui hi. Thupi takin nong pahtawi a, keima hai zong dimlet ta hi.",
			"6": "<sup>6</sup> Na hoihna le nong itna in ka khantawnin a hong zuih ding tel takin-ah ka thei ta a, a tawntungin na inn sungah ka om ding hi."
		},
		"24": {
			"1": "<sup>1</sup> Leitung le a tunga omte, leitung le a tunga tengte Topa-a’ ahi hi.",
			"2": "<sup>2</sup> Bang hang hiam cih leh amah in tuipite sungah a bul phut a, tui tungah a kipsak hi.",
			"3": "<sup>3</sup> Topa’ mual tungah kuate kahto ding ahi hiam? Ama mun siangtho-ah kuate ding ding ahi hiam?",
			"4": "<sup>4</sup> Gamtat siangtho le lungsim siangtho a nei, a man lo thu-ah a nuntakna pia loin, khemna tawh a kiciam lo mite ahi hi.",
			"5": "<sup>5</sup> Tua bang mite in Topa’ tung panin thupha ngah ding uh a, amaute a honkhia Pasian’ kiang panin diksakna ngah ding uh hi.",
			"6": "<sup>6</sup> Tua bang mite pen, amah a zong, Jakob’ Pasian’ mai a zong minam ahi hi.",
			"7": "<sup>7</sup> Minthang Kumpipa hong tumtheih nadingin, kulh kongpite lian hon unla, tanglai kongkhakte gol hon un.",
			"8": "<sup>8</sup> Minthang Kumpipa kua ahi hiam? Hatin a vanglian Topa, galhat Topa ahi hi.",
			"9": "<sup>9</sup> Minthang Kumpipa hong tumtheih nadingin, kulh kongpite lian hon unla, tanglai kongkhakte gol hon un.",
			"10": "<sup>10</sup> Hih a minthang Kumpipa kua ahi hiam? VanglianTopa, minthang Kumpipa ahi hi."
		},
		"25": {
			"1": "<sup>1</sup> Topa aw, nangma tungah thu ka hong ngen hi.",
			"2": "<sup>2</sup> Ka Pasian aw, nangmah ka hong muang hi. Hong zahhuaisak kei in. Keima tungah ka galte gualzo-in lungdamsak kei in.",
			"3": "<sup>3</sup> Nangmah a hong ngakte kuamah zahhuaisak kei in. Thukhual loin a zuau theite zahhuaisak in.",
			"4": "<sup>4</sup> Topa aw, na zia na tong a thei-in hong bawl inla, na lampite hong hilh in.",
			"5": "<sup>5</sup> Na thuman sungah kei hong paipih inla, lam hong hilh in. Bang hang hiam cih leh kei a hong hon Pasian na hi a, nang kong muang tawntung hi.",
			"6": "<sup>6</sup> Topa aw, tanglai pek a kipan a omsa ahih manin, na hehpihna le na itna kip hong phawkkik in.",
			"7": "<sup>7</sup> Topa aw, ka khangno lai-a ka mawhna le ka khialhnate ciamteh kei inla, na hoihna na ngaihsutna le na itna kip tawh kizui-in kei hong phawk in!",
			"8": "<sup>8</sup> Topa hoihin thutang hi. Tua ahih manin mimawhte lam a hilh hi.",
			"9": "<sup>9</sup> Amah in lungsim kiniamkhiatte a manah paipihin a zia a tong a hilh hi.",
			"10": "<sup>10</sup> Ama thuciamna le a thupiak a zuite a dingin Topa’ lampi pen itna kip le cihtakna ahi hi.",
			"11": "<sup>11</sup> Topa aw, ka mawhna lian ahih manin, nangma min phat nadingin keima mawhna hong maisak in.",
			"12": "<sup>12</sup> Topa a zahtak mi kua ahi hiam? Ama lampi zuih ding Pasian’ hilhna a ngah mi ahi hi.",
			"13": "<sup>13</sup> Amah nuamsa tawntung ding a, a tate in leitang nei ding uh hi.",
			"14": "<sup>14</sup> Topa tawh kilawmtatna pen amah a zahtakte a’ ding hi a, a thuciamna amau tungah kitheithangsak hi.",
			"15": "<sup>15</sup> Topa’ lam ka en tawntung hi; bang hang hiam cih leh amah in ngenthang panin ka khete hong sutkhia ding hi.",
			"16": "<sup>16</sup> Kei lamah nang hong kihei-in, kei hong hehpih in; bang hang hiam cih leh kei guakbek hi-in gimna ka thuak hi.",
			"17": "<sup>17</sup> Ka lungsim natnate khempeuh hong damsak inla, ka gimnate khempeuh panin hong paikhiatpih in.",
			"18": "<sup>18</sup> Ka gimna le ka thuaknate hong ngaihsun inla, ka mawhna khempeuh hong maisak in.",
			"19": "<sup>19</sup> Ka galte bangzah takin a tamna le kei hong muhdah luatnate hong ngaihsun in.",
			"20": "<sup>20</sup> Kei hong cing inla, hong honkhia in. Nangmah hong bel ka hih manin kei hong maizumsak kei in.",
			"21": "<sup>21</sup> Nang hong muang ka hih manin, kicinna le thutanna in kei hong kem tahen.",
			"22": "<sup>22</sup> Pasian aw, amau’ haksatna khempeuh panin na mi Israel-te honkhia ta in."
		},
		"26": {
			"1": "<sup>1</sup> Topa aw, a hoihin gamta-in Topa hong muang ka hih manin, ka thutanna hong lak in.",
			"2": "<sup>2</sup> Topa aw, hong ze-et inla hong sin in. Ka lungsim le ka ngaihsutna hong entel in.",
			"3": "<sup>3</sup> Bang hang hiam cih leh na itna kip in lam hong lak a, nangma tungah citakin ka gamta hi.",
			"4": "<sup>4</sup> Mikhialte tawh tukhawm loin, thusim neite tawh ka kipawl kei hi.",
			"5": "<sup>5</sup> Siatna a bawl mite ka mudah a, migilote tawh ka tukhawm kei hi.",
			"6": "<sup>6</sup> Topa aw, mawh baan lohna ka lahna-in ka khutte ka sil a, biakna pia-in na biakna tau kiim ah ka pai hi.",
			"7": "<sup>7</sup> Lungdam kohna la a gingin sa-in, nangma nasep a lamdangte ka gen kawm hi.",
			"8": "<sup>8</sup> Topa aw, nangma inn-a ten ding le na minthang a omna munah om ding ka ut hi.",
			"9": "<sup>9</sup> Mimawhte, mi that nuamte, siatna a bawl mite, le golhguk a la nuamte tawh kei hong susia khawm kei in.",
			"11": "<sup>11</sup> Ahih hangin kei ahihleh, ka hoih gamtat hi. Hong hehpih inla, kei hong honkhia in.",
			"12": "<sup>12</sup> Leizang munah ka ding hi. Mihon tampi lakah Topa ka phat ding hi."
		},
		"27": {
			"1": "<sup>1</sup> Topa, ka khuavak le hong honpa ahi hi. Kua kihta ding ka hi hiam? Topa, kei a dingin munmuanhuai ahi hi. Bang laupih ding ka hi hiam?",
			"2": "<sup>2</sup> Hong langpangte le ka galte ahi, siatna bawlte in hong do a, kei nektum hong sawm ciangun, amaute kisukha-in puk ding uh hi.",
			"3": "<sup>3</sup> Mi honkhat in keimah hong langpangin phual a sat uh hangin, ka lungsim lau lo ding hi. Keimah hong langpangin gal hong kuan hangin tua nangawnah ka lungmuang ding hi.",
			"4": "<sup>4</sup> Topa’ tung panin na khat ka ngen khin a, tua ngenin ka zon ding pen: Topa’ inn sungah ka khan tawntungin om ding, Topa’ hoihna et ding le ama biakinn sungah thu dot dingte ahi hi.",
			"5": "<sup>5</sup> Bang hang hiam cih leh haksat hun ciangin amah in a buk sungah kei hong seel ding hi. A puanbuk khuhna nuai-ah kei hong seel ding a, a sangna suang tungah kei hong koih ding hi.",
			"6": "<sup>6</sup> Tu-in ka kimkotah a om ka galte tungah ka gualzo ding hi. Lungdamin kikona tawh ama buk sungah biakna ka pia ding a, la ka sa ding hi. Topa tungah la ngaih ka sa ding hi.",
			"7": "<sup>7</sup> Topa aw, ka otna aw hong za inla, kei hong hehpihin hong dawng in!",
			"8": "<sup>8</sup> “Ka mai hong zong in,” na hong ci khinzo hi. Keimah in nangma tungah, “Topa aw, nangma mai kong zong hi,” ka hong ci hi.",
			"9": "<sup>9</sup> Kei kiang panin na maitang seel kei in. Hehpihna tawh na nasempa hong hawlkhia kei in; kei hong nei pa na hi hi. Hong paaikhia kei inla, hong nusia kei in, kei hong honkhia Pasian aw.",
			"10": "<sup>10</sup> Bang hang hiam cih leh ka nu le ka pa in hong nusiat hangin Topa in kei hong kem ding hi.",
			"11": "<sup>11</sup> Topa aw, na lampi hong hilh inla, ka galte’ hangin lam phei-ah kei hong kha in.",
			"12": "<sup>12</sup> Ka langte’ deihna bangin kei hong nusia kei in; bang hang hiam cih leh teci man lote ka langah pang khin a, amaute in zuau genin kei hong tawng niloh uh hi.",
			"13": "<sup>13</sup> A hingte’ gam sungah Topa’ hoihna a mu dingin kei ka ki-um hi.",
			"14": "<sup>14</sup> Topa muang in. Thakhauh inla, na lungsim hangsakin, Topa muang in."
		},
		"28": {
			"1": "<sup>1</sup> Topa aw, awngin nang kong sam hi. Ka belh suangpi aw, keima thu-ah hong bilngong kei in. Tua bangin kei tungah hong dai dide lecin, Leihawm sunga a paisukte tawh a kibang ka suak ding hi.",
			"2": "<sup>2</sup> Siangtho pen mun lamah ka khutte hong laamto a, nangma kiangah huhna kong nget mah bangin kong thumna aw hong za in.",
			"3": "<sup>3</sup> Amau’ lungsim sungah siatna a om hinapi a vengte tawh kilemna thu a gen khem, siatna bawlte, migilote tawh kei hong lakhiakhawm kei in.",
			"4": "<sup>4</sup> Amau’ sepna le a gamtat siatnate uh bangin amaute thukkik in. Amau’ sepna tawh a kizui-in amaute tungah thuk inla, amau’ ngah ding a kilawm thaman pia in.",
			"5": "<sup>5</sup> Amaute in Topa’ nasepnate thupi ngaihsut lo ahih manun, amah in amaute susia-in a donkik nawnkei ding hi.",
			"6": "<sup>6</sup> Ka thumna aw hong za ahih manin Topa in thupha ngah tahen.",
			"7": "<sup>7</sup> Topa, ka hatna le ka lum hi a, amah ka muang hi. Tua ahih manin kei hong kihuh a, lungdamin ka diang a, ka lasakna tawh ama tungah lungdamna ka ko hi.",
			"8": "<sup>8</sup> Topa, ama mite’ hatna hi a, amah pen a sathau nilh pa’ bukna le a honkhia pa ahi hi.",
			"9": "<sup>9</sup> Na mite hon inla, na luahte thupha pia in. Amau a cing pa hi inla, a tawntungin amaute huh in."
		},
		"29": {
			"1": "<sup>1</sup> Topa-a’ ci un, van mite aw; minthanna le hatna Topa-a’ ci un.",
			"2": "<sup>2</sup> Ama minthanna Topa’ tungah pia unla, a siangtho kizepna tawh Topa bia un.",
			"3": "<sup>3</sup> Topa’ awging tuipite tungah kiza hi. A minthang Pasian’ aw ging damdam a, tui tampite tungah Topa’ aw kiza hi.",
			"4": "<sup>4</sup> Topa’ awging vanglian a, Topa’ awging, liatna tawh kidim hi.",
			"5": "<sup>5</sup> Topa’ awging in taamtak singte kitansak a, Topa’ awging in Lebanon mual taamtak singte a kuaitan hi.",
			"6": "<sup>6</sup> Lebanon mual le Sirion mualte bawngno le gamsialno bangin amah in a diangsak hi.",
			"7": "<sup>7</sup> Topa’ awging in meikuang taangkhia sak hi.",
			"8": "<sup>8</sup> Topa’ awging in gamlak lok a, Topa in Kadesh gamlak lok hi.",
			"9": "<sup>9</sup> Topa’ awging in singkungte heekgawp a, gammang tulak hawkkhia-in a kolhsak hi. Ama biakinn sungah a vekpi-un awngin, “Pasian’ min thang ta hen,” a ci uh hi.",
			"10": "<sup>10</sup> Topa in tui thukpite uk a, a tawntung kumpi hihna tawh Topa a tu hi.",
			"11": "<sup>11</sup> Topa in ama mite tungah thahatna pia tahen. Topa in ama mite tungah nopsakna thupha pia tahen."
		},
		"30": {
			"1": "<sup>1</sup> Topa aw, nangmah hong phatin ka diang ding hi. Bang hang hiam cih leh kei nong laamto khin a, ka tungah ka galte na lungdamsak kei hi.",
			"2": "<sup>2</sup> Topa ka Pasian aw, huhna a hong ngenin nang tungah kong awng a, kei na hong damsak khin hi.",
			"3": "<sup>3</sup> Topa aw, Leinuai panin kei nong paikhiatpihto khin a, Leihawm sungah a pai khinsate lak panin kei nong nungta kiksak hi.",
			"4": "<sup>4</sup> Ama mi siangthote aw, Topa tungah phatna la sa-in ama tungah lungdamna ko un.",
			"5": "<sup>5</sup> Ama hehna tomno sung bek hi a, ama hong deihsakna pen khang tawntung ading ahi hi. Zan hun sungteng kahna omkha mah ding a, ahih hangin zing khuavak tawh nuamna hong tung hi.",
			"6": "<sup>6</sup> Keimah in ahihleh, ka daupai laitakin, “Ka kiling ngei kei ding hi,” ka ci kha hi.",
			"7": "<sup>7</sup> Topa aw, nong deihsakna tawh mual kip bangin kei nong phut khin hi. Ahi zongin tu-in na maitang na seel a, kei ka khasia hi.",
			"8": "<sup>8</sup> Topa aw, nangma tungah kong kiko a, Topa tungah kong thum hi:",
			"9": "<sup>9</sup> “Leihawm sungah paisukin ka sihna-ah bang meetna om ahi hiam? Leivui in nang hong phat ding ahi hiam? Na thumanna gen ding ahi hiam?",
			"10": "<sup>10</sup> Topa aw, hong za inla, kei hong hehpih in. Topa aw, keimah huhpa hong hi in,” ka ci hi.",
			"11": "<sup>11</sup> Topa ka Pasian aw, nangma tungah lungdamna ka hong koh tawntung theih nading, ka lungsim in nang hong phat theih nading, a dai om mawk loh nadingin ka thumna le ka taunate lamna tawh nong heisak a, dahna lim ahi ka puanhampi hong suahkhiat sakin nuamna na hong guan hi."
		},
		"31": {
			"1": "<sup>1</sup> Topa aw, nang kong bel hi. Hong maizumsak ngei kei inla, na thumanna tawh kei hong honkhia in!",
			"2": "<sup>2</sup> Na bil hong ngat inla, hong hon pak in! Ka belh ding suangpi hong hi inla, kei hong dal ding munkip muanhuai hong hi in!",
			"3": "<sup>3</sup> Nang pen ka suangpi le ka munkip muanhuai na hi hi. Nangma min ngaihsutna tawh kei hong kha-in lam hong lak inla,",
			"4": "<sup>4</sup> keima belh pa na hih manin hong kisiahna ngenthang panin kei hong lakhia in.",
			"5": "<sup>5</sup> Nangma khut sungah keimah kong ki-ap hi. Topa, a thuman Pasian aw, keimah na hong hon ding hi.",
			"6": "<sup>6</sup> Mawkna milim a thupi ngaihsutte na mudah hi; ahih hangin keimah in Topa ka hong muang hi.",
			"7": "<sup>7</sup> Na itna kip hangin lungdamin ka kipak ding hi. Bang hang hiam cih leh ka thuakna mu khinin, ka kamsiatna-ah na hong don khin hi.",
			"8": "<sup>8</sup> Galte’ khut sungah kei na hong pia kei a, mun tanzau-ah ka khe na dingsak hi.",
			"9": "<sup>9</sup> Topa aw, genthei ka hih manin kei hong hehpih in. Dahna hangin ka mit thuk a, ka lungsim le ka pumpi zong gim mahmah ta hi.",
			"10": "<sup>10</sup> Bang hang hiam cih leh ka nuntakna dahna vive hi a, ka hunte khuisatna vive ahi hi. Ka gentheihna hangin ka tha kiamgawp ta a, ka guhte zong ngaam ta hi.",
			"11": "<sup>11</sup> Ka vengte khempeuh’ nuihsat ka suak a, ka vengte tungah a cikzethuai ka hi a, ka meltheih khempeuhte’ gimneih mi ka suak hi. Konglakah hong mute in kei hong peelin hong taisan uh hi.",
			"12": "<sup>12</sup> Misi bangin kei hong kiphawk nawn lo a, beel kitam khat tawh ka kibang lel ta hi.",
			"13": "<sup>13</sup> Ka galte’ kihuauna ka za a, ka kiim ka pamah launa om hi. Kei hong langpangin amaute in vai hawmkhawm a, thah dingin kei hong sawm uh hi.",
			"14": "<sup>14</sup> Ahih hangin nang kong muang hi, Topa aw. Keima Pasian na hi hi.",
			"15": "<sup>15</sup> Keima nuntakna nangma khut sungah om hi. Keima galte le kei a hong bawlsiate’ khutsung panin kei hong honkhia in!",
			"16": "<sup>16</sup> Na nasempa tungah na mai hong taangsak inla, na itna kip tawh kei hong hon in!",
			"17": "<sup>17</sup> Topa aw, nangma tung panin huhna hong ngen ka hih manin kei hong maizumsak kei in. Migilote maizumsak inla, amaute a pau ding thei loin Leinuai-ah paisak in.",
			"18": "<sup>18</sup> Thumante’ langah pang a, kihihsak pau-in, kiphatsakna le simmawhna tawh pau-in zuauthu a gen mite a pau thei loin omsak in.",
			"19": "<sup>19</sup> Nang hong zahtakte a dingin na koihsa na hoihte, nang hong beelte a dingin mite’ muhna-ah na bawl, nangma hoihna kicing a, mi khempeuh in thei uh hi.",
			"20": "<sup>20</sup> Mite’ sawmsimna panin na omna huam sungah amaute na seel a, kitotna mun panin na buk sungah a muanhuai-in amaute na kem hi.",
			"21": "<sup>21</sup> Gal in khuapi a umcih bangin kei hong ki-umcih hun lai-in a itna kip a lamdangin kei tungah hong lak ahih manin Topa in thupha ngah tahen.",
			"22": "<sup>22</sup> Lauthawngna tawh, “Nangma muhna panin a gamlapi-ah kei hong notkhia hi,” ka ci khin hi. Ahih hangin nang tungah huhna ka hong nget ciangin keima hong thumnate nangmah in na hong za hi.",
			"23": "<sup>23</sup> Ama mi siangtho khempeuh aw, Topa phat un! Pasian in thuman mite kem a, ahih hangin a kiphatsak gamtatte nakpitakin a thuk hi.",
			"24": "<sup>24</sup> Topa a ngak mi khempeuh aw, na tha uh khauhsak unla, na lungsim uh hangsak ta un!"
		},
		"32": {
			"1": "<sup>1</sup> Ama khialhna kimaisak a, ama mawhna a kiselcipsak mi, thupha ngah ahi hi.",
			"2": "<sup>2</sup> Topa in mawhna a khuksak loh mi, a lungsim sungah khemna a om lo mi, thupha ngah ahi hi.",
			"3": "<sup>3</sup> Ka mawhna ka pulak loh ciangin, sunthapai ka tautauna hangin ka pumpi a thaneem hi.",
			"4": "<sup>4</sup> Sun le zan tawntung gim nong piakna ka thuak a, khuakhal nisa’ kat bangin ka thahatna a keucip hi.",
			"5": "<sup>5</sup> Keima khialhnate nangma tungah kong pulak a, ka mawhna ka im kei hi. “Ka khialhnate khempeuh Topa’ tungah ka pulak ding hi,” ka ci hi. Tua ciangin ka mawhna nin nong maisak hi.",
			"6": "<sup>6</sup> Tua ahih ciangin nang hong kimuh theih lai-in mihoih khempeuh, nang tungah thu kingensak in. Tua hileh tuikhang in amaute ban lo ding hi.",
			"7": "<sup>7</sup> Nang pen kei a dingin ka bukna mun na hi a, haksatna pan kei hong kemin hotkhiatna kicing nong pia hi.",
			"8": "<sup>8</sup> Na pai nading lampi lakin ka hong hilh ding a, ka mit tawh hong enin thu kong hilh ding hi.",
			"9": "<sup>9</sup> A kamkaih tawh uk lohin a phamawh, thutheihna a nei lo, sakol le la bang kei in.",
			"10": "<sup>10</sup> Migilote in gimna tampi thuak uh a, Topa a muangte ahihleh itna kip in a hu hi.",
			"11": "<sup>11</sup> Thumante aw, Topa tungah lungdamin kipak un. Lungsim man mi khempeuh aw, lungdamin awng un!"
		},
		"33": {
			"1": "<sup>1</sup> No thuman mite aw, Topa tungah lungdam un! Pahtawina pen thutangte tawh kilawm kituak hi.",
			"2": "<sup>2</sup> Laia khausai lasakna tawh Topa phat unla, harp zang sawm khausai lasakna tawh ama tungah la ngaih sa un.",
			"3": "<sup>3</sup> Ama tungah la thak sa unla, a gingpha mahmahin hoihtakin khausai tum un.",
			"4": "<sup>4</sup> Bang hang hiam cih leh Topa thutang a, ama hihna khempeuh thuman tawh a sem hi.",
			"5": "<sup>5</sup> Amah in thuman le thutang deih a, leitungah Topa’ itna kip a kidim hi.",
			"6": "<sup>6</sup> Topa’ kampauna tawh vantung piang a, a kam pana husanna tawh vantung nate a piang hi.",
			"7": "<sup>7</sup> Amah in tuipi tuite thawl khat sunga thun bangin mun khatah gawm a, tuithukpite tuibeem-ah a koih hi.",
			"8": "<sup>8</sup> Leitung khempeuh in Topa zahtak uh hen la, leitung a tengte khempeuh, amah lamdangsakna tawh ding ta uh hen!",
			"9": "<sup>9</sup> Bang hang hiam cih leh amah pau a, leitung hong piang hi; amah in thu pia a, na khempeuh hong om hi.",
			"10": "<sup>10</sup> Topa in minamte’ thungaihsutna a mawkna suahin, mite’ geelna a khaktan hi.",
			"11": "<sup>11</sup> Topa’ thungaihsutna kip ngitnget a, ama lungsim ngaihsutna khang tawntungin a kip hi.",
			"12": "<sup>12</sup> Topa, Pasian-a a nei minam, ama luah dingin teelna a ngah minamte thupha ngah ahi hi.",
			"13": "<sup>13</sup> Topa in vantung panin hong ensuk a, mihing khempeuh a mu hi.",
			"14": "<sup>14</sup> A tutna mun panin amah hong dakkhia-in, leitung mite a en hi.",
			"15": "<sup>15</sup> Amau’ lungsim a bawlpa in amaute’ gamtatnate en gige hi.",
			"16": "<sup>16</sup> Kumpi khat a galkap tampite in suaktasak zo lo a, galkap hang pa ama hatna tawh kihonkhia zo lo hi.",
			"17": "<sup>17</sup> Sakol galkapte pen gualzawh nadingin a mawkna lametna hi a, amau’ hatna tawh hon zo lo hi.",
			"18": "<sup>18</sup> Amah a zahtakte, a itna kip lametna a neite, sihna panin honkhia-in, kialpi hun sungin amaute a hinkep theih nadingin Topa in amaute en tawntung hi.",
			"20": "<sup>20</sup> Topa i ngak hi; amah pen eite hong huhpa le i lum ahi hi.",
			"21": "<sup>21</sup> Ama min siangtho eite in muang ihih manin ama sungah i lungdam hi.",
			"22": "<sup>22</sup> Topa aw, nang kong lamet uh mah bangin kote’ tungah na itna kip hong omsak in."
		},
		"34": {
			"1": "<sup>1</sup> Topa ka phat tawntung ding a, amah phatna ka gengen ding hi.",
			"2": "<sup>2</sup> Topa ka phat ding hi. Gimna thuakte zasak unla, lungdam uh hen.",
			"3": "<sup>3</sup> Kei tawh Topa nak phat un, ama min pahtawi khawm ni!",
			"4": "<sup>4</sup> Keimah in Topa ka zong a, amah in kei hong dawngin, ka launa khempeuh panin kei hong honkhia hi.",
			"5": "<sup>5</sup> Amah en unla, maitai un; tua hileh na mai uh zum ngei lo ding hi.",
			"6": "<sup>6</sup> Hih mi hehpihhuai pa kiko-in, Topa in amah za a, ama haksatna khempeuh panin amah a honkhia hi.",
			"7": "<sup>7</sup> Amah a zahtakte’ kiimah Topa’ vantungmi in giahphual sat a, amaute a honkhia hi.",
			"8": "<sup>8</sup> Topa tawh kikhawl phot unla, ama hoihna thei un! Amah a beel mite mi lungdam ahi uh hi.",
			"9": "<sup>9</sup> Ama mi siangthote aw, Topa zahtak un; bang hang hiam cih leh amah a zahtak mite in kitangsapna nei lo hi.",
			"10": "<sup>10</sup> Humpinelkai khanglaite in kisapna le gilkialna thuak a, ahih hangin Topa a zongte in na hoih a kisap uh om lo hi.",
			"11": "<sup>11</sup> Tate aw, hong pai unla hong ngai un; Topa zahtakna thu ka hong hilh ding hi.",
			"12": "<sup>12</sup> Nopna a neih theih nadingin nuntakna le khansau a deih kua ahi hiam?",
			"13": "<sup>13</sup> Siatna ding panin na leii kem inla, zuau genna panin na muk kem in.",
			"14": "<sup>14</sup> Siatna panin kihemkhia inla, a hoih bawl in. Kilemna ding hanciam inla, na phak mateng delh in.",
			"15": "<sup>15</sup> Topa’ mit in thuman mite’ lam en a, amau’ kikona lamah a bil a ngat hi.",
			"16": "<sup>16</sup> Siatna a bawl mite hih leitung panin a kiphawkna a kisuktat nadingin Topa in amaute a langpang hi.",
			"17": "<sup>17</sup> Huhna a ngen dingin thumante a kiko ciangin Topa in za a, a haksatna khempeuh panun amaute a honkhia hi.",
			"18": "<sup>18</sup> Lungsim kitamzante kiangah Topa hong om a, lungsim zangawpte a hon hi.",
			"19": "<sup>19</sup> Thuman mi’ thuakna a tam mahmah hangin tuate khempeuh panin Topa in amah a hon hi.",
			"20": "<sup>20</sup> Amah in thuman mipa kem a, a guh khat zong kitan lo hi.",
			"21": "<sup>21</sup> Siatna in migilote that ding a, thuman a mudah mite gim kipia ding hi.",
			"22": "<sup>22</sup> Topa in ama nasemte honkhia a, amah a bel mi khat beek gim kipia lo ding hi."
		},
		"35": {
			"1": "<sup>1</sup> Topa aw, kei hong langpangte langpang inla, kei hong dote do in.",
			"2": "<sup>2</sup> Lum lian le lum neu la inla, keimah hong huh in!",
			"3": "<sup>3</sup> Teipi le teitangzang dok inla, kei hong delhte’ lam ngat in! Keima tungah, “Nang a hong honpa ka hi,” hong ci in.",
			"4": "<sup>4</sup> Kei hong sawmte mai zumin mindaisak ta in! Keima siatna ding a bawlte nungkik sakin sisak in!",
			"5": "<sup>5</sup> Topa’ vantungmi’ hawlna tawh huih letkhiat ansite tawh amaute kibangsak in.",
			"6": "<sup>6</sup> Topa’ vantungmi’ delhna-ah a taina lampi uh mialin nalsak in.",
			"7": "<sup>7</sup> Bang hang hiam cih leh amaute in thu om lopi-in a ngenthang uh tawh kei hong siah uh a, thu om lopi-in gum to-in kei hong siah uh hi.",
			"8": "<sup>8</sup> A phawk loh kalun amaute’ tungah siatna tungsak in! Amau’ ngenthang mahah amaute mah awksak inla, a kisiamang khin dingin amaute puksak in.",
			"9": "<sup>9</sup> Tua ciangin Topa tungah ka lungdam mahmah ding a, ama hotkhiatna-ah nuamin ka diang ding hi.",
			"10": "<sup>10</sup> Ka lungsim khempeuh tawh, “Topa aw, ama a dingin a hatluate kiang panin a thahat lo mi a honkhia, a bawlsiate’ kiang panin mizawngte a honkhia, nang tawh a kibang kua om ahi hiam?” ka ci ding hi.",
			"11": "<sup>11</sup> Mi a el tecite hong kipan uh a, ka theih loh thute kei hong dong uh hi.",
			"12": "<sup>12</sup> Amaute in ka hoihnate siatna tawh hong thuk uh a, ka khawngai mahmah hi.",
			"13": "<sup>13</sup> Ahih hangin kei ahihleh, amaute a cinat uh ciangin, puanhampi silhin an tangin kei ka kigimtawm sak hi.",
			"14": "<sup>14</sup> Ka lawm, ka sanggampa hangin a dah bangin ka dah hi. A nu’ hanga a kap mi bangin kapin ka vak kawikawi a, kunin ka kidikdik hi.",
			"15": "<sup>15</sup> Ahih hangin kei ka tukna-ah amaute nuamin kikhawm uh a, kei simmawh dingin kikaikhawm uh hi. Ka theih ngei hetloh khebaite nangawn in tawlnga hetloin kei hong gensia niloh uh hi.",
			"16": "<sup>16</sup> Zahtakna mel nei hetloin kei hong zahko niloh uh a, a ha uh hong gawisan uh hi.",
			"17": "<sup>17</sup> Topa aw, bang tanvei hong enkhong ding na hi hiam? Amau’ hong sukgawpna panin keimah hong honkhia inla, humpinelkaite kiang panin kei hong hon in.",
			"18": "<sup>18</sup> Tua ciangin mihon kikhopna lian sungah nangma tungah lungdamna ka hong ko ding a, mihonpite lak panin nang ka hong phat ding hi.",
			"19": "<sup>19</sup> A man lopi a ka gal a hite kei tungah lungdamsak kei inla, thu om lopi a kei hong mudahte, mitheek kipiasak kei in.",
			"20": "<sup>20</sup> Bang hang hiam cih leh amaute in kilemna thu gen lo uh a, daitakin a om mite langpangin, khemna thu ngaihsun uh hi.",
			"21": "<sup>21</sup> Amaute in kei hong kamkat beba uh a, amaute in, “Ha, Ha! Mu khin hang ei!” ci uh hi.",
			"22": "<sup>22</sup> Topa aw, na mu khin hi; dai ommawk ke’n! Topa aw, kei kiang panin gamla om ke’n!",
			"23": "<sup>23</sup> Ka Topa, ka Pasian aw, ka thu hong thei inla, kei a dingin nangmah hong kisosuah tawm in!",
			"24": "<sup>24</sup> Ka Topa, ka Pasian aw, na thumanna tawh a kituakin keima thutanna hong langsak inla, keima gimna-ah amaute lungdamsak ke’n!",
			"25": "<sup>25</sup> Amau le amau tungah, “Ha, i tuptup tung ei!” kicisak kei in. “Amah nawmvalhtum khin hang,” amaute cisak kei in.",
			"26": "<sup>26</sup> Kei’ kamsiatna-ah a lungdamte maizumsak inla, zahhuaigawp sak in! Kei tungah a hong kiliansakte maizumna le mindaina thuaksak in!",
			"27": "<sup>27</sup> Kei thutang ka hihna lahkhiat ding a deihte lungdamin awngin, kipaaksak inla, “A nasempa’ hoihna-ah a lungkim Topa lian hi,” cici sak in.",
			"28": "<sup>28</sup> Tua ciangin na thumanna le nangmah phatna sunthapai-in ka gengen ding hi."
		},
		"36": {
			"1": "<sup>1</sup> Mawhna in migilo pa’ lungsim tawngah thu gen a, amah in Pasian zahtakna nei het lo hi.",
			"2": "<sup>2</sup> Bang hang hiam cih leh ama mawhna kidawkkhia lo a, muhdahna thuak lo ahih manin amah kimawkphat tawm hi.",
			"3": "<sup>3</sup> Ama kammalte pen siatna le khemna vive hi a, pil gamtatna le hoih gamtatna bei khinta hi.",
			"4": "<sup>4</sup> A lupna tungah lumin siat gamtat ding a ngaihsun hi. Hoih lohna lamah amah kibulhtawm a, amah in siatna nolh lo hi.",
			"5": "<sup>5</sup> Topa aw, na itna kip in vantung ban a, na cihtakna in vanpi dong banto hi.",
			"6": "<sup>6</sup> Na thumanna pen Pasian’ mualte tawh kibang a, na thukhennate pen tuipi thuk tawh kibang hi. Mihing le ganhing na hon hi, Topa aw.",
			"7": "<sup>7</sup> Pasian aw, na itna kip manpha mahmah hi. Mihing tate na kha liimah bu uh hi.",
			"8": "<sup>8</sup> Na inn sunga na tampite tawh amaute nuamsa uh a, na hoihna gun panin amaute na dawnsak hi.",
			"9": "<sup>9</sup> Bang hang hiam cih leh nuntakna tuinak nangmah tawh om a, na khuavak sungah kote in khuavak ka mu uh hi.",
			"10": "<sup>10</sup> Nang hong theite tungah na itna kip hong zom inla, lungsim thutangte tungah na hotkhiatna hong zom in!",
			"11": "<sup>11</sup> A kihisak mite kei hong sukhasak kei inla, migilote, hong hawlkhiasak kei in.",
			"12": "<sup>12</sup> Hua lai-ah siatna bawlte a cimawhin kun uh a, amaute kisuncip sukin, thozo nawn lo uh hi."
		},
		"37": {
			"1": "<sup>1</sup> Migilote’ hangin kilungsosak kei inla, a man loin a gamta mite en’ dingin ngaihsun kei in.",
			"2": "<sup>2</sup> Bang hang hiam cih leh lopa bangin amaute vulpak ding uh a, lokung hingte bangin keutum ding uh hi.",
			"3": "<sup>3</sup> Topa muang inla, gamtat hoih in. Gam nuamah teng inla, thumanin om in.",
			"4": "<sup>4</sup> Topa sungah lungkim in; amah in na deihna hong pia ding hi.",
			"5": "<sup>5</sup> Topa tungah na vai teng ap in. Amah muang in; amah in hong sem ding hi.",
			"6": "<sup>6</sup> Amah in nangma dikna khuavak bangin, nangma thumanna nitaang bangin hong langsak ding hi.",
			"7": "<sup>7</sup> Topa’ mai-ah khawl dide inla, lungduai takin ngak in. A hihna a daupai pa tung le siatna a bawlpa tungah kilungso tawmsak ke’n!",
			"8": "<sup>8</sup> Hehna panin kikham inla, sinsona nusia in. Nangmah kilungso tawmsak ke’n; tua in siatna bekah a hong paipih hi.",
			"9": "<sup>9</sup> Bang hang hiam cih leh migilote kipuaseh ding a, ahih hangin Topa a ngakte in leitung luah ding uh hi.",
			"10": "<sup>10</sup> Ahih hangin tawlkhat sungin migilo pa om nawn lo ding a, ama omna mun na lim zon mahmah hangin tua lai-ah amah na om lo ding hi.",
			"11": "<sup>11</sup> Ahih hangin lungnemte in leitung luahin, genzawh lohin amaute nuamsa ding uh hi.",
			"12": "<sup>12</sup> Migilo in thuman pa sawm a, a ha a gawisan hi.",
			"13": "<sup>13</sup> Ahih hangin Topa in migilo pa’ hun a tungta ahihlam mu ahih manin amah a nuihsan lel hi.",
			"14": "<sup>14</sup> Mizawngte le mi cimawhte a suniam ding, a thutangte a that dingin migilote in namsau dokin, a thal uh a keek hi.",
			"15": "<sup>15</sup> A namsau uh amau’ lungtang mahah tumin, a thalte uh kitan ding hi.",
			"16": "<sup>16</sup> Migilote’ hauhna sangin thuman mite in tawmno khat bek a neihna hoihzaw lai hi.",
			"17": "<sup>17</sup> Bang hang hiam cih leh migilote’ thahatna kipaih khiatsak ding a, ahih hangin Topa in mihoihte a huh hi.",
			"18": "<sup>18</sup> Topa in a paubaang lote kem a, amau’ gamh kipden ding hi.",
			"19": "<sup>19</sup> Siatna hun ciangin amaute kimaizumsak lo a, kial hun ciangin tampi nei uh hi.",
			"20": "<sup>20</sup> Ahih hangin migilote kisia hi. Topa’ galte pen lono etlawm tawh kibang a, amaute mangthang pak uh hi. Meikhu bangin mangthang uh hi.",
			"21": "<sup>21</sup> Migilo in leitawi la a, lohkikzo nawn lo hi. Thuman mi ahihleh cingh-in mi a pia hi.",
			"22": "<sup>22</sup> Bang hang hiam cih leh Topa’ thupha piakte in leitung luah ding uh a, ahih hangin a samsiatte kipuaseh ding hi.",
			"23": "<sup>23</sup> Topa in mi a lam pai nading lak a, ama lungkim bangin a gamta pa amah in a kipsak hi.",
			"24": "<sup>24</sup> Amah a puk hangin lutuk lo ding hi. Bang hang hiam cih leh Topa in ama khut len hi.",
			"25": "<sup>25</sup> Thuman mi a kinusiacip, a suanlekhakte ngen tawmin a kivak, ka neu lai a kipanin tu-a ka teek hun ciang dong ka mu ngei nai kei hi.",
			"26": "<sup>26</sup> Amah in mi citpiak ngitngetin, mi tungah leitawi piakhia a, a suanlekhakte zong thupha ngah mi a suak hi.",
			"27": "<sup>27</sup> Siatna panin kikem inla, gamtat hoih in; tua hileh na khantawnin, na kip paisuak ding hi.",
			"28": "<sup>28</sup> Bang hang hiam cih leh Topa in thutang deih a, ama mi siangthote nusia lo ding hi. Thuman mite kikemcing den ding a, ahi zongin migilo’ suanlekhakte kipuaseh ding hi.",
			"29": "<sup>29</sup> Thuman mi in leitung luah ding a, tua leitang tungah teng paisuak ding hi.",
			"30": "<sup>30</sup> Thuman mi’ kam in pilna gen a, a leii in thutang gen hi.",
			"31": "<sup>31</sup> A lungsim sungah ama Pasian’ thukham om a, a gamtatna khempeuhah lampial het lo hi.",
			"32": "<sup>32</sup> Migilo in thuman mi encik a, thah dingin a zong hi.",
			"33": "<sup>33</sup> Topa in migilo pa’ khut sungah amah nusia lo ding a, thusit dingin a kipaipih ciangin mawhna thuaksak lo ding hi.",
			"34": "<sup>34</sup> Topa ngak inla, ama lampi zui in. Leitang a luah dingin nang hong liansak ding a, migilote’ siatna nangmah in na en ding hi.",
			"35": "<sup>35</sup> Lebanon taamtak sing bangin a sang pha mahmah migilo kiphasak khat keimah in ka mu hi.",
			"36": "<sup>36</sup> Ama kiangah ka paikik a, amah na om nawn lo hi. Amah ka zonzon hangin kimuzo nawn lo hi.",
			"37": "<sup>37</sup> Paubaang lo mi ciamteh inla, thutang mi en in; bang hang hiam cih leh gal a phuang lo mi a dingin nopna a om hi.",
			"38": "<sup>38</sup> Ahih hangin thupalsatte kisusiamang khin ding a, migilote’ suanlekhakte kipuaseh ding hi.",
			"39": "<sup>39</sup> Topa in thuman mite honkhia a, amah pen haksat hun ciangin amaute’ bukna ahi hi.",
			"40": "<sup>40</sup> Amaute in Topa beel ahih manin amah in amaute huhin honkhia a, migilote’ kiang panin amaute honin suaktasak hi."
		},
		"38": {
			"1": "<sup>1</sup> Topa aw, a hehsa-in kei hong taii kei inla, lungsosa in kei hong thuhilh kei in.",
			"2": "<sup>2</sup> Bang hang hiam cih leh nangma thaltangte ka sungah hong tum khin a, ka tungah na khuttum hong tu khinta hi.",
			"3": "<sup>3</sup> Nangma hehna hangin kei ka ci na a, ka mawhna hangin ka pumtangin ka na hi.",
			"4": "<sup>4</sup> Bang hang hiam cih leh ka mawhnate in ka lu dong hong tuumzo a, keima puak dingin a giklua vangik tawh kibang hi.",
			"5": "<sup>5</sup> Ka haina hangin ka liamnate nai-in uih a,",
			"6": "<sup>6</sup> keimah hong kikunsak a, hong kibokcipsak hi. Sunthapai-in kapin ka vak kawikawi hi.",
			"7": "<sup>7</sup> Bang hang hiam cih leh ka ci sa mahmah a, nakpitakin ka ci na hi.",
			"8": "<sup>8</sup> Kei hong kinengcip gawpin ka thahatna beimang khin a, ka lungsim gimna hangin thumin ka tautau hi.",
			"9": "<sup>9</sup> Topa aw, ka deihna khempeuh na thei a, ka khuisatnate na za hi.",
			"10": "<sup>10</sup> Ka lungtang kisat a, ka tha in lel hi. Ka mit in zong khua mu thei nawn lo hi.",
			"11": "<sup>11</sup> Ka gim thuakna-ah ka lawmte le ka kithuahpihte kidang koih uh a, keima behte nangawn kei kiang pan gamla om uh hi.",
			"12": "<sup>12</sup> Kei a hong that nuamte in a thang uh zak a, kei’ natna ding a zongte in siatna ding thu bek gen uh a, sunthapai-in khemna bekbek ngaihsutin nei uh hi.",
			"13": "<sup>13</sup> Ahih hangin kei pen bilngong ka bang a, khua ka za kei hi. A kam a ka thei lo, a pau thei lo mi ka bang hi.",
			"14": "<sup>14</sup> Bil khua za lo, tawnna kam a za thei lo mi khat tawh kei ka kibang takpi hi.",
			"15": "<sup>15</sup> Ahih hangin Topa aw, nangmah ka hong muang hi. Topa ka Pasian aw, a hong dawng ding pa nangmah na hi hi.",
			"16": "<sup>16</sup> Bang hang hiam cih leh, “Ka khe a taal ciangin kei tunga hong kihisakte, keima gim thuakna-ah lungdam sak kei in,” cih bek ka hong thum hi.",
			"17": "<sup>17</sup> Bang hang hiam cih leh puk dingin ka kithawi a, ka gimna kam tuan lo hi.",
			"18": "<sup>18</sup> Ka thuman lohna ka pulak a, ka mawhna hangin ka dah hi.",
			"19": "<sup>19</sup> A thuman lopi-in ka gal a hite thahat a, kei a hong mudah khialte tam mahmah uh hi.",
			"20": "<sup>20</sup> A hoih gamta ka hih manin ka hoihna pen siatna tawh a hong thukte ka langpangte ahi hi.",
			"21": "<sup>21</sup> Topa aw, kei hong nusia kei in. Ka Pasian aw, ka kiang pan gamla om ke’n!",
			"22": "<sup>22</sup> Topa, kei hong honpa aw, keimah a hong huh dingin hong manlang in."
		},
		"39": {
			"1": "<sup>1</sup> “Ka leii tawh ka khialhloh nadingin ka gamtatna ka kikem ding a, ka omna-ah migilote a omlaiteng ka kam ka kham ding hi,” ka ci hi.",
			"2": "<sup>2</sup> Pau loin ka dai om a, ka dai omna a mawkna suak a, ka thuakna khang semsem hi.",
			"3": "<sup>3</sup> Ka sungah ka lung so a, ka lungngaih ciangin ka lung so semsem hi. Tua ciangin ka paukhia a,",
			"4": "<sup>4</sup> “Topa aw, ka mong le ka hun a kisehzah hong theisak inla, ka nuntakna a beipak hun ding hong theisak in!” ka ci hi.",
			"5": "<sup>5</sup> Ka nuntakna hun khutme tan bang bekin na bawl a, ka nuntakna hun nangma muhna-ah bangmah gentham lo hi. Mihing khempeuh, husan’ bang bek hi takpi hi.",
			"6": "<sup>6</sup> Niliim bangin mihing pai kawikawi takpi hi. A mawkna-in amau lungkham takpi uh a, kua’ ngah ding cih thei lopi-in mite in na a khol uh hi.",
			"7": "<sup>7</sup> Tu-in Topa aw, ke’n, bang ngaklai ding ka hi hiam? Keima lametna nangma sung bekah om hi.",
			"8": "<sup>8</sup> Ka thupalsatna khempeuh panin kei hong honkhia inla, mite’ nuihsatin kei hong bawl kei in.",
			"9": "<sup>9</sup> Hih bangin a hong bawl nangmah na hih manin pau loin ka om a, ka kam ka ka kei hi.",
			"10": "<sup>10</sup> Nong vuakna ma ka tung panin lakhia in. Na hong vuakna hangin ka tha beita hi.",
			"11": "<sup>11</sup> Mi khat a mawhna hangin tai-in na sat ciangin, nget in a nektum bangin ama na manpha na beisak hi. Mihing khempeuh husan’ khat bang bek hi takpi hi.",
			"12": "<sup>12</sup> Topa aw, ka thungetna hong ngai inla, ka kikona hong za in. Ka khitui luanna hong thudon in. Bang hang hiam cih leh ka pu ka pate khempeuh bangin kei zong na zin, na peemta ka hi hi.",
			"13": "<sup>13</sup> Ka manthan hun matengin ka lungnop theih nadingin kei hong en in!"
		},
		"40": {
			"1": "<sup>1</sup> Topa lamenin ka ngak ngiungeu a, amah kei lam hong nga-in ka kikona aw hong za hi.",
			"2": "<sup>2</sup> Dahna dum sung, buannawng panin kei hong kaikhia-in suangpi tungah ka khete nga a, ka khesikna mun a muanhuaisak hi.",
			"3": "<sup>3</sup> Eima Pasian phatna la thak keimah hong hilh hi. Mi tampite in hih thu mu-in amah zahtak ding uh a, amaute khempeuh in Topa muang ding uh hi.",
			"4": "<sup>4</sup> Topa a muang a, mi kiphasakte lamah a kihei lo, pasian man lote lamah a pialkhia lo mi thupha ngah ahi hi.",
			"5": "<sup>5</sup> Topa ka Pasian aw, na sep a lamdangte le ko a dingin na ngaihsutnate tampi tak na phasak a, kuamah dang tawh tehtheih na hi kei hi. Tuate pulakin gen ding hi leng, genkhit zawh ding hi lo hi.",
			"6": "<sup>6</sup> Gan gawh biakna le khawhsa tawh biakna na deih kei a, khua ka zak theih nading bil na hong guan hi. Meihal biakna le mawhmaina ding biakna zong na kulsak kei hi.",
			"7": "<sup>7</sup> Tua ciangin keimah in, “En in, laibu sungah keima thu a kigelh khinsa bangin ka hong pai hi.",
			"8": "<sup>8</sup> Nangma deih bang hihna-ah nuam ka sa hi, ka Pasian aw. Nangma thukham ka lung sungah om hi,” ka ci hi.",
			"9": "<sup>9</sup> Hotkhiatna hangin lungdam thu mihonpi lakah ka gen ding hi. Topa aw, lungdam thugen ka khawl ngei kei ding hi.",
			"10": "<sup>10</sup> Nangma hotkhiatna thu ka im kei a, na thumanna le na hotkhiatna ka gen khin hi. Na itna kip le na thumanna mihonpi tungah ka im kei hi.",
			"11": "<sup>11</sup> Topa aw, na hehpihna kei kiang panin humcip kei inla, na itna kip le na thumanna kei a hong kem tawntung ding hisak ta in.",
			"12": "<sup>12</sup> Bang hang hiam cih leh a malin simzawh loh ding siatna tampite in kei hong umcih a, khua a hong musak thei lo zah dong dingin ka mawhna thaman ka thuak khinta hi. Amaute ka sam mal sangin tamzaw uh a, ka lung in a lel ta hi.",
			"13": "<sup>13</sup> Topa aw, keimah hong honkhia nuam in. Topa aw, hong huh meng in.",
			"14": "<sup>14</sup> Kei a hong that nuamte zahhuaisak inla, maisiasak in. Keima siatna ding a deihte nungkiksak inla minsiasak in.",
			"15": "<sup>15</sup> Keima tungah, “Ha ha!” hong ci vialte zahhuaina tawh maikhingsak in.",
			"16": "<sup>16</sup> Ahih hangin nang a hong zongte khempeuh nangma hangin nuamin kipak hen la, na hotkhiat ding a deihte in, “Topa lian hi!” ci ngitnget ta uh hen.",
			"17": "<sup>17</sup> Kei ahihleh zawngin ka cimawh a, ahih hangin Topa in kei hong mangngilh lo hi. Nang pen kei hong huhpa le hong honkhia pa na hi hi. Zekai kei in, ka Pasian aw."
		},
		"41": {
			"1": "<sup>1</sup> Mi genthei a khualte thupha ngah ahi hi. Topa in haksatna hunah amaute honkhia ding hi.",
			"2": "<sup>2</sup> Topa in amaute hu-in hingsak ding a, leitungah amaute thupha ngah mi kici ding hi. Amau’ galte’ khut sungah amaute pia lo ding hi.",
			"3": "<sup>3</sup> A ci uh a nat ciangin Topa in amaute kem ding a, a cinatna khempeuh uh damsakkik ding hi.",
			"4": "<sup>4</sup> Ke’n ahihleh, “Topa aw, kei hong hehpih inla, kei hong damsak in; bang hang hiam cih leh nang tungah kong khialzo hi,” ka ci hi.",
			"5": "<sup>5</sup> Ka galte in elna tawh keima thu gen uh a, “Cik ciangin amah a si tam, cik ciangin a min a mang tam,” ci uh hi.",
			"6": "<sup>6</sup> Keimah a en dingin mi hong pai ciangin, kam mawkna a pau uh hi. A lungsim uhah siatna kaikhawm uh a, a paikhiat uh ciangin a genthang uh hi.",
			"7": "<sup>7</sup> Kei hong mudah khempeuh in keima thu kihuauhuau uh a, kei a dingin a sia thei pen ding a geelgeel uh hi.",
			"8": "<sup>8</sup> Amaute in, “Amah nak gim mahmah hi. A lupna panin thokikzo nawn lo ding hi,” ci uh hi.",
			"9": "<sup>9</sup> Ka muan, ka lawm it pa, keima an a ne pa nangawn in a khetul tawh kei hong peek vial hi.",
			"10": "<sup>10</sup> Ahih hangin, Topa aw, amaute na thukkik theih nadingin kei hong hehpih inla, hong damsak in.",
			"11": "<sup>11</sup> Ka galte in keimah hong zo lo ding a, keima tungah nong lungkimna ka thei ding hi.",
			"12": "<sup>12</sup> Keima hoihna hangin na hong huh ding a, nangma omna-ah nong omsak tawntung ding hi.",
			"13": "<sup>13</sup> Israel Pasian, Topa in khang tawntungin thupha ngah tahen. Amen, Amen!"
		},
		"42": {
			"1": "<sup>1</sup> Sakhi in tuiluang sialsial a lunggulh bangin nang ka hong lunggulh hi, ka Pasian aw.",
			"2": "<sup>2</sup> A nungta Pasian kong deih hi. Cik ciangin kei hong pai-in Pasian’ maitang hong mu thei ding ka hi hiam?",
			"3": "<sup>3</sup> Mite in keima tungah, “Na Pasian koi-ah om ahi hiam?” hong cihcih sungteng, sun le zanin ka khitui an-in ka ne hi.",
			"4": "<sup>4</sup> Ka lungsim sung ka suahkhia a, pawi bawl mihon khat kipakin otna le nuamna la tawh Pasian’ inn-ah ka makaihna, mihonpi tawh ka paina ka phawkkik hi.",
			"5": "<sup>5</sup> Bang hangin khakunkun a, lunghimawh niloh ka hi hiam? Pasian’ sungah lametna nei ning; bang hang hiam cih leh kei a hong huh ka Pasian ka phatkik ngawn ding hi.",
			"6": "<sup>6</sup> Ka lungsim tamkham ahih manin Jordan le Hermon gam, Mizar mualtung panin nang ka hong phawk hi.",
			"7": "<sup>7</sup> Nangma tuizeu gingte khatlekhat kidawng uh a, dahna tuihualte in kei a hong tuum hi.",
			"8": "<sup>8</sup> Topa in sun tawntungin a itna kip hong lak a, zan hun ciangin nuntakna a hong pia Pasian’ tungah thungetna la ka sa hi.",
			"9": "<sup>9</sup> “Bang hangin kei hong mangngilh na hi hiam? Galte in hong sukcip manin bang hangin kapin kidikdik ka hi hiam?” ci-in ka Pasian, kei a hong huhpa’ tungah ka gen hi.",
			"10": "<sup>10</sup> Ka langte in kei tungah, “Na Pasian koi-ah om ahi hiam?” hong cihcih sungteng, ka sungah meima nai tawm bangin hong tum ngangngang hi.",
			"11": "<sup>11</sup> Bang hangin khakunkun a, lunghimawh niloh ka hi hiam? Pasian’ sungah lametna nei ning; bang hang hiam cih leh kei a hong huh ka Pasian ka phatkik ngawn ding hi."
		},
		"43": {
			"1": "<sup>1</sup> Pasian aw, ka dikna hong langsak inla, migilote tawh ka thu-ah kei hong panpih in. Mi khemte le thutang lote kiang panin kei hong honkhia in.",
			"2": "<sup>2</sup> Bang hang hiam cih leh ka hong belh Pasian na hi hi. Bang hangin kei hong nilkhia na hi hiam? Galte’ sukcip manin bang hangin kapin kidikdik ka hi hiam?",
			"3": "<sup>3</sup> Na khuavak le na thuman hong sawlkhia inla, na mual siangtho, na omna-ah kei hong paipih sakin, hong khasak in.",
			"4": "<sup>4</sup> Tua ciangin na biakna tau-ah ahi a, ka lung a hong damsak Pasian kiangah ahi zongin ka pai ding a, laiza khausai lasakna tawh nang ka hong phat ding hi, aw Pasian, ka Pasian aw.",
			"5": "<sup>5</sup> Bang hangin khakunkun a, lunghimawh niloh ka hi hiam? Pasian sungah lametna nei ning; bang hang hiam cih leh kei a hong huh ka Pasian ka phatkik ngawn ding hi."
		},
		"44": {
			"1": "<sup>1</sup> Pasian aw, ka pu ka pate uh a khan lai-a na hihnasate, amaute in kote tungah hong gen uh a, kote in ka bil uh tawh ka za khin uh hi.",
			"2": "<sup>2</sup> Nangmah in minam dangte na hawlkhia mang a, ahih hangin amau’ munah ka pu ka pate uh na tengsak hi. Midangte na sugawp a, ahih hangin amaute na suaktasak hi.",
			"3": "<sup>3</sup> Bang hang hiam cih leh amaute in namsau tawh leitang ngah lo uh a, amau’ khut in amaute’ tungah gualzawhna pia lo hi. Na khut taklam le na baan, na hehpihna maipha hizaw hi. Bang hang hiam cih leh amaute tungah nang na lungkim hi.",
			"4": "<sup>4</sup> Nang pen Jakob a dingin gualzawhna a sehkhol, keima Kumpipa le keima Pasian na hi hi.",
			"5": "<sup>5</sup> Nangma huhna tawh ka galte uh ka sawnpai uh a, ko a hong do mite na min suangin ka tuancil uh hi.",
			"6": "<sup>6</sup> Bang hang hiam cih ka thalpi suanin ka nei kei a, ka namsau in zong kei hong hon zo lo hi.",
			"7": "<sup>7</sup> Ahih hangin nangmah in ka galte’ kiang panun kote na hong hon a, ko a hong mudahte na zahhuai gawpsak khin hi.",
			"8": "<sup>8</sup> Pasian’ hangin kote ka angtang ngitnget uh a, nangma tungah ka lungdam tawntung ding uh hi.",
			"9": "<sup>9</sup> Ahih hangin nangmah in kote hong nusia-in, nong minsiasak khin a, ka galkap hon uh tawh na hong kuankhawm kei hi.",
			"10": "<sup>10</sup> Galte kiang panin kote nong nungkiksak a, ka galte un ka neihsa teng uh buluah khin uh hi.",
			"11": "<sup>11</sup> Tuu gawh ding bangin kote na hong bawl a, minam dangte lakah nong thehthang khin hi.",
			"12": "<sup>12</sup> Na mite a man tawmno khatin na hong zuak a, a man ding na sang nget kei hi.",
			"13": "<sup>13</sup> Ka vengte uh’ zahko, ka kiim uha omte’ nuihsat leh thusim lohin kote na hong bawl khin hi.",
			"14": "<sup>14</sup> Minam dangte lakah a sia lama gentehna, mite lakah ciamnuih-a neihin kote na hong bawl khin hi.",
			"15": "<sup>15</sup> Keimah a hong ko mi le keimah a hong minsiasak mite’ kampauna ahi a, galte le langte in hong bawlna hang ahi zongin, sunthapai-in ka zahhuai den a, maizumna tawh ka kidim hi.",
			"17": "<sup>17</sup> Na thuciamna-ah khial lo napi, nang hong mangngilh lo napi, hih thute khempeuh ko tungah hong tung khin hi.",
			"18": "<sup>18</sup> Ngiate’ omna-ah kote hong balnen gawpin, khuamialpi sungah nong paihdak ding zahin, ka lungsim uh kihei nai lo a, ka kalsuan uh lampial nai lo hi.",
			"20": "<sup>20</sup> Ka Pasian uh mangngilh khinin pasian dang tungah ka khutte uh a khakkhin hi le ung,",
			"21": "<sup>21</sup> Pasian in hih thu mukhia lo ding ahi hiam? Bang hang hiam cih leh amah in lungsim thusim a thei hi.",
			"22": "<sup>22</sup> Nangma hangin sunthapai-in kote hong kithat a, gan gote’ tuu gawh ding bangin kote hong kikoih hi.",
			"23": "<sup>23</sup> Topa aw, bang hangin ihmu na hi hiam? Nangmah hong tho tawm in!",
			"24": "<sup>24</sup> Bang hangin na maitang seel na hi hiam? Bang hangin ka thuakna uh le hong kisukcipnate mangngilh na hi hiam?",
			"25": "<sup>25</sup> Bang hang hiam cih leh leilakah ka puk uh a, leivui lakah guallelin ka lum uh hi.",
			"26": "<sup>26</sup> Tho to in, kote a hong huh dingin hong pai in! Na itna kip hangin kote hong honkhia in!"
		},
		"45": {
			"1": "<sup>1</sup> Thubul hoih khat tawh ka lungsim hong dimletin, kumpipa la ka phuah a, ka leii pen laithei pa’ laikung tawh hong kibang hi.",
			"2": "<sup>2</sup> Mihingte lakah nangmah na hoihpen a, thugen na siam a, na kam khum zungzung hi. Tua ahih manin Pasian in nang thupha hong pia tawntung hi.",
			"3": "<sup>3</sup> Vanglian kumpipa aw, na minthanna le na liatna tawh na namsau kuah in.",
			"4": "<sup>4</sup> Thumanna a omna ding le thuman a hu dingin na minliatna tawh gualzo-in hong pusuak inla, dipkuathuai hihnate na taklam khut nangmah kihilhsak in.",
			"5": "<sup>5</sup> Kumpipa’ galte’ lungtangah na thaltang hiamte lut a, mite na nuai-ah puk uh hi.",
			"6": "<sup>6</sup> Na kumpi tokhom siangtho kip tawntung hi. Na kumpi ciangkhut thumanna ciangkhut hi a,",
			"7": "<sup>7</sup> thuman deihin gitlohna na mudah hi. Tua ahih ciangin Pasian ahi, nangma Pasian in na khangualte tungah a kikhai to-in lungdamna sathau nang hong nilhzo a,",
			"8": "<sup>8</sup> na puantualpite myrrh paknamtui, aloes paknamtui, le thalsing namtuite a nam hi. Saiha tawh kibawl innpite panin khausai lasaknate in nang hong lungdamsak a,",
			"9": "<sup>9</sup> kumpite’ tanute, numei uliante lakah om a, na taklamah Ofir gam khamte tawh kizemin kumpinu a ding hi.",
			"10": "<sup>10</sup> Tanu aw, ngai dih in; ngaihsun inla, na bil hong ngat in. Na mite le na behte mangngilh in.",
			"11": "<sup>11</sup> Na melhoihna hangin kumpipa in hong deih ding hi. Na topa ahih ciangin ama mai-ah kun in.",
			"12": "<sup>12</sup> Mi haupen ahi Taia mite in na manpha namkim letsong tawh nang hong maivil ding uh hi.",
			"13": "<sup>13</sup> Kumpi tanu a inndei sungah kham puantualpi tawh kizem a, mel tuamtuam a nei puantualpite silh a, mihon kigual deudaute lakah a kithuahpih nungakte le amah a khate tawh kumpipa kiangah kipaipih hi.",
			"15": "<sup>15</sup> Kumpipa’ inn-ah a tun ciangun lungdamna le nuamna tawh amaute kitumpih hi.",
			"16": "<sup>16</sup> Na pate’ tang ding na tapate hong hi ding a, nangmah in leitung khempeuhah amaute, ulian na suaksak ding hi.",
			"17": "<sup>17</sup> Keimah in khang tawntungin na min ka kiphawksak ding hi. Tua ahih ciangin mite in nang hong phat den ding uh hi."
		},
		"46": {
			"1": "<sup>1</sup> Pasian, i belh leh i thahatna hi a, haksat hunin a hong huh pahpah pa ahi hi.",
			"2": "<sup>2</sup> Tua ahih ciangin, leitung kikhinin, mualte tuipi sung a kidenna zongin, a tuite ging zuazua-in phuan zuazua a, hih ginna hangin mual liante a ling zongin, i lau kei ding hi.",
			"4": "<sup>4</sup> Sangpenpa’ tenna khua siangtho, Pasian’ khuapi, a lungdamsak gun khat a om hi.",
			"5": "<sup>5</sup> Ama laizangah Pasian om a, amah a kiling kei ding hi. Pasian in phalvak tungin amah huh ding hi.",
			"6": "<sup>6</sup> Minamte lungkham uh a, kumpi gamte kiling hi. Ama aw gingkhiasak a, leitung kicimgawp hi.",
			"7": "<sup>7</sup> Vanglian Topa eite tawh hong omkhawm a, Jakob Pasian eima belh ahi hi.",
			"8": "<sup>8</sup> Hong pai unla, Topa’ sepna hong mu un. Leitung khempeuh gamkhing a suahsak khitna hong en un.",
			"9": "<sup>9</sup> Amah in leimong dongah gal beisak hi. Amah in thalpi kuaitanin teipi susia a, leengte mei tawh a haltum hi.",
			"10": "<sup>10</sup> “Om hithiat unla, Pasian ka hihna thei un. Minamte lakah keimah hong kisangsak a, leitung khempeuhah ka min hong kithangsak hi,” a ci hi.",
			"11": "<sup>11</sup> Vanglian Topa, eite tawh hong omkhawm a, Jakob’ Pasian, eima belh ahi hi."
		},
		"47": {
			"1": "<sup>1</sup> Mi khempeuh aw, na khut uh beeng un! Lungdamna la nakpi-in sa-in Pasian phat un.",
			"2": "<sup>2</sup> Bang hang hiam cih leh Topa, a Sangpenpa, dipkuathuai a, leitung khempeuh a uk kumpi lian khat ahi hi.",
			"3": "<sup>3</sup> Mi khempeuh eima nuai-ah, minamte i khenuai-ah amah in hong zawhsak hi.",
			"4": "<sup>4</sup> Ama it Israel-te’ angtanpih eima luah ding leitang amah in hong teelsak hi.",
			"5": "<sup>5</sup> Awging tawh Pasian paito a, peengkul aw tawh Topa paito hi.",
			"6": "<sup>6</sup> Pasian tungah phatna la sa un, phatna la sa un! I Kumpipa tungah phatna la sa un, phatna la sa un!",
			"7": "<sup>7</sup> Bang hang hiam cih leh Pasian pen leitung khempeuhte’ kumpi ahi hi. La sakna tawh amah phat un!",
			"8": "<sup>8</sup> Pasian in minamte uk a, a tokhom siangtho tungah Pasian tu hi.",
			"9": "<sup>9</sup> Uliante le Abraham’ Pasian’ mite kipawl khawm uh hi. Bang hang hiam cih leh leitung mite’ lumte khempeuh Pasian-a’ suak khinta a, amah a sangpi-in kithangsak hi."
		},
		"48": {
			"1": "<sup>1</sup> Topa lian a, i Pasian’ khuapi sungah nakpitakin phat ding ahi hi.",
			"2": "<sup>2</sup> Kumpi lianpa’ khuapi, leilu lama a om ama mual siangtho hoihin a sang mahmah Zion mual pen leitung khempeuh’ lungdamna ahi hi.",
			"3": "<sup>3</sup> A muanhuai tua mualah amah a hu taktakpa ahihna Pasian in a lakkhin hi.",
			"4": "<sup>4</sup> Ahi zongin, kumpite kikaikhawmin, a sim dingin hong kuankhawm uh hi.",
			"5": "<sup>5</sup> Amaute in Zion a muh phetun lamdangsa mahmah uh a, dipkua vatin tai uh hi.",
			"6": "<sup>6</sup> Numei nausuak na a sa bangin amaute linggawp uh hi.",
			"7": "<sup>7</sup> Nisuahna huihpi tawh Tarshish kici teembaw liante nang na susia hi.",
			"8": "<sup>8</sup> Ka zaksa bangun Vanglian Topa’ khuapi, i Pasian’ khuapi, Pasian in a phuhkip ngitngetna ka mu khin uh hi.",
			"9": "<sup>9</sup> Pasian aw, na biakinn sungah nangma itna kip ka ngaihsun uh hi.",
			"10": "<sup>10</sup> Pasian aw, na min in leimong dong a zelh bangin, nangmah hong kiphatna in zong a zel hi. Na taklam khut gualzawhna tawh a kidim hi.",
			"11": "<sup>11</sup> Zion Mual lungdamsak in. Na thukhenna hangin Judah mite lungdamsak in.",
			"12": "<sup>12</sup> Hih pen eima Pasian hi a, a tawntungin eima Pasian hi, ci-in khangkikte tungah na gen theih nadingun Zion kiimvelin pai-in, a tausang phazah sim unla, a kulh phungmai a hoih mahmahte ngaihsunin, a phualpi muanhuaite va nawk kim un. Amah pen a tawntungin lam hong lak ding pa ahi hi."
		},
		"49": {
			"1": "<sup>1</sup> Hih thu za un, mi khempeuh aw! Ngai un, leitung a a teng khempeuh,",
			"2": "<sup>2</sup> milian mineu, mihau mizawngte aw!",
			"3": "<sup>3</sup> Ka kam in pilna thu gen ding a, ka lungsim ngaihsutna kitelsiang ding hi.",
			"4": "<sup>4</sup> Paunak thu theihhak khat ka ngaihsun ding a, laiza lasakna tawh a khiatna ka gentel ding hi.",
			"5": "<sup>5</sup> Haksat hun, hong bawlsiate’ gitlohna in hong nencip ciangin bang hangin lau ding ka hi hiam?",
			"6": "<sup>6</sup> Mite in a hauhna uh muangin, tampi a neihna uh a kisaktheihpih hangun,",
			"7": "<sup>7</sup> amah le amah a kitankhia tawmzo taktak, a nuntakna man ding Pasian’ tungah a piazo mi kuamah om lo hi.",
			"8": "<sup>8</sup> Bang hang hiam cih leh a nuntakna tatna ding a man tam mahmah a, Leihawmpi mu ngei lo zah ding a hing tawntung dingin kitankhiazo ngei lo hi.",
			"10": "<sup>10</sup> Amah in a pilte nangawn a si mu ding a, a haite le a tei lote a kibangin sia-in, amau’ neihsa khempeuh midangte’ tungah nusiat uh hi.",
			"11": "<sup>11</sup> Amaute in leitangte amau’ min a puaksak uh hangin hankhuk pen khang tawntung amau’ omna hi ngitnget ding hi.",
			"12": "<sup>12</sup> Ama hauhna-ah mi kipsuak thei lo a, a sithei ganhingte tawh a kibang lel ahi hi.",
			"13": "<sup>13</sup> Hih pen a kihai muante’ ngah hi a, amau’ ngahsa tawh a lungkimte’ thumong ahi hi.",
			"14": "<sup>14</sup> Tua bangin amaute Leinuai-a dingin kiseh hi. Sihna pen amau a cing pa hi ding hi. Hankhuk sungah amaute tuaksuksuak ding uh a, a mel uh sia ding a, Leinuai, amau’ inn hi ding hi.",
			"15": "<sup>15</sup> Ahih hangin Pasian in Leinuai’ vangliatna panin kei hong honkhia ding hi; bang hang hiam cih leh amah in kei hong sang ding hi.",
			"16": "<sup>16</sup> Mi khatpeuh a hauh ciang ahi a, a innkuan minthanna a khan ciang ahi zongin lau-in lunghihmawh dingin ngaihsun tuan kei in.",
			"17": "<sup>17</sup> Bang hang hiam cih leh a sih ciangin bangmah keng lo ding a, a minthanna in amah zuisuk lo ding hi.",
			"18": "<sup>18</sup> A hin lai-in amah a lungdamin kingaihsunin, mi khat in ama a’ ding na a lim sep ciangin phatna a ngah hangin,",
			"19": "<sup>19</sup> khuavak a mu nawn lo dingin a si khinsa a pu a pate kiang mahah amah pai veve ding hi.",
			"20": "<sup>20</sup> Ama hauhna in mi hing paisuaksak thei lo a, a sithei ganhingte tawh a kibang lel ahi hi."
		},
		"50": {
			"1": "<sup>1</sup> Vanglian, Topa Pasian hong paukhia a, nisuahna le nitumna kikal leitung mi khempeuh a khawm hi.",
			"2": "<sup>2</sup> Hoih kicinna Zion panin Pasian hong taangkhia hi.",
			"3": "<sup>3</sup> Eite’ Pasian hong pai a, amah dai ommawk lo hi. Ama mai-ah mei husia om a, a kimkotah huihpi om hi.",
			"4": "<sup>4</sup> A mite tungah thu a khen theih nadingin tunglam vantung le leitung a sam hi.",
			"5": "<sup>5</sup> “Biakpiakna tawh, kei tungah thuciamna a bawlte, ka mi citakte ka kiangah hong khawm un,” a ci hi.",
			"6": "<sup>6</sup> Vantung in ama thumanna gen hi; bang hang hiam cih leh Pasian mahmah thukhen pa ahi hi.",
			"7": "<sup>7</sup> “Ka mite aw, ngai un; thu ka hong gen ding hi. Israel-te aw, note’ langkhatah teci ka pang ding hi. Kei pen Pasian ka hi a, nomau’ Pasian ka hi hi.",
			"8": "<sup>8</sup> Na biakpiakna uhah note kong mawhsak kei hi. Na meihal biaknate uh ka mai-ah om ngitnget hi.",
			"9": "<sup>9</sup> Ahi zongin na inn pan uha bawngtal hitaleh na ganbuk pan uha keeltal hitaleh ka hong sang kei ding hi.",
			"10": "<sup>10</sup> Bang hang hiam cih leh gamlak ganhingte khempeuh, mual tul tampite tunga a om ganhingte keima-a’ ahi hi.",
			"11": "<sup>11</sup> Huih lak vasate khempeuh keimah in ka thei a, gamlak a gamta khempeuh keima-a’ ahi hi.",
			"12": "<sup>12</sup> “Ka gil kial taleh zong note kiang panin an kong ngen kei ding hi; bang hang hiam cih leh leitung le a sunga om khempeuh keima-a’ ahi hi.",
			"13": "<sup>13</sup> Bawngtalte’ sa ne ding a, keelte’ sisan dawn ding ka hi hiam?",
			"14": "<sup>14</sup> Lungdam biakpiakna Pasian tungah pia unla, Sangpenpa tungah na thuciamnate uh bawl un.",
			"15": "<sup>15</sup> Haksat hun ciangin keima tungah hong ko un. Note kong honkhia ding a, note in keima min nong thangsak ding uh hi,” a ci hi.",
			"16": "<sup>16</sup> Ahih hangin migilote tungah Pasian in thu gen a, “Ka thukhamte lawhna ding ka thuciamna na muk uh tawh genna ding thu nei na hi uh hiam?",
			"17": "<sup>17</sup> Bang hang hiam cih leh hilh ding na ut kei uh a, ka thute na nunglam uhah na paai uh hi.",
			"18": "<sup>18</sup> Guta khat mu le-uhcin ama lawm na hi pah uh a, a paktat mite tawh na kikhawl uh hi.",
			"19": "<sup>19</sup> “Na kam uh, siatna na uksak uh a, na leii un khemna a khangsak hi.",
			"20": "<sup>20</sup> Na sanggamte uh langpangin thu na gen uh a, amaute’ mawhna na zong uh hi.",
			"21": "<sup>21</sup> Hihte khempeuh na gamta khin uh a, bangmah ka pau kei hi. Kei pen no tawh a kibangin nong ngaihsunkha uh hi. Ahih hangin tu-in note ka hong taii a, na mawhna uh na mai uhah ka koih hi.",
			"22": "<sup>22</sup> “Tua ahih ciangin Pasian a mangngilh mite aw, hih thu ciamteh un. Tua hikeileh note kong balgawp ding hi. Note hong honkhia ding kuamah om lo hi.",
			"23": "<sup>23</sup> Biakpiak nadingin lungdam piakna hong paipih mi in kei a hong pahtawi ahi hi. Ka thu a mang mite khempeuh ka honkhia ding hi,” a ci hi."
		},
		"51": {
			"1": "<sup>1</sup> Pasian aw, nangma itna kip om bangin kei hong hehpih inla, na hehpihna lian om bangin ka thu palsatnate hong phiatkhiatsak in.",
			"2": "<sup>2</sup> Ka khialhna panin hong silsiang kiuhkeuh inla, ka mawhna panin kei hong siangsak in.",
			"3": "<sup>3</sup> Bang hang hiam cih leh ka thupalsatnate ka thei a, ka mawhnate khempeuh ka phawk ngitnget hi.",
			"4": "<sup>4</sup> Nangma tungah khialin, nangma muhna-ah a sia ka gamta khin hi. Tua ahih ciangin na thugenna-ah nang na thutang a, thu na hong khenna-ah pauna ding bangmah om lo hi.",
			"5": "<sup>5</sup> A khialsa mahin kei ka suak a, ka nu in a gil sungah hong paii tung a kipan a mawh sa ka hi hi.",
			"6": "<sup>6</sup> Nang in nuntakna sungah thumanna na deih hi. Tua ahih ciangin ka lungsim tawngah ciimna hong hilh in.",
			"7": "<sup>7</sup> Puknah tawh hong nul in; kei ka siang ding hi. Hong sil in; vuk sangin ka ngozaw ding hi.",
			"8": "<sup>8</sup> Lungdamna le kipahna kei tungah hong pia inla, na hong sukgawp mipa hong lungdamsak in.",
			"9": "<sup>9</sup> Ka mawhna khempeuh na mai panin seel inla, ka khialhna khempeuh hong phiatkhiatsak in.",
			"10": "<sup>10</sup> Pasian aw, keima sungah lungsim siangtho hong piangsak inla, a thak a man ngaihsutna ka sungah hong guan in.",
			"11": "<sup>11</sup> Nangma omna panin kei hong paaikhia kei inla, keima kiang panin na kha siangtho lakhia kei in.",
			"12": "<sup>12</sup> Nong hotkhiatna hangin hong lungdamsakkik inla, utna lungsim tawh keimah hong huh ta in.",
			"13": "<sup>13</sup> Tua ciangin thupalsatte na zia na tong ka hilh ding a, nangma lamah mimawhte hong kiheikik ding uh hi.",
			"14": "<sup>14</sup> Kei a hong hon Pasian aw, sih nading panin kei hong honkhia in. Nong hotkhiatna thu lungdam takin ka sa ding hi.",
			"15": "<sup>15</sup> Topa aw, ka pau theih nadingin kei hong huh in; nangmah ka hong phat ding hi.",
			"16": "<sup>16</sup> Bang hang hiam cih leh ganhing tawh biakna na deih kei hi. Meihal biakna hong pia hita leng zong, na lungdam kei ding hi.",
			"17": "<sup>17</sup> Pasian’ san theih biakna pen lungsim kitamzan ahi hi. Pasian aw, a kitamzan, a kisik lungsim na simmawh kei ding hi.",
			"18": "<sup>18</sup> Na lungkimna pha tawh Zion tungah a pha bawl inla, Jerusalem kulhpite ciangkik ta in.",
			"19": "<sup>19</sup> Tua ciangin biakpiakna man, meihal biakna le meihal biakpiakna bupah na lungkim ding a, na biakna tau tungah bawngtalte hong kipia ding hi."
		},
		"52": {
			"1": "<sup>1</sup> Mi thahatpa aw, bang hangin miphate suksiatna-ah kisial na hi hiam? Sunthapai-in, suksiatna na ngaihsunsun hi.",
			"2": "<sup>2</sup> Zuau nasempa aw, na leii a hiam pha mahmah mulkiatna tem tawh kibang hi.",
			"3": "<sup>3</sup> Hoihna sangin siatna na deihzaw a, thuman genna sangin zuauna na deihzaw hi.",
			"4": "<sup>4</sup> Mi a khem thei pa aw, a siasak thei kammal khempeuh deih belin na nei hi.",
			"5": "<sup>5</sup> Tua ahih manin Pasian in nang hong susia paisuak ding hi. Amah in nang hong bawhin na buk sung panin hong kaikhia ding a, a hingte’ leitang panin hong zunglot ding hi.",
			"6": "<sup>6</sup> Thuman mite in nang hong mu-in, lau mahmah ding uh a, nang hong nuihsanin,",
			"7": "<sup>7</sup> “Pasian a bel lo, ama hauhnate a muang, ama hauhna a bel pa en un,” hong ci ding uh hi.",
			"8": "<sup>8</sup> Ahih hangin kei ka hih leh Pasian’ innsunga a om oliv kung a hing tawh ka kibang hi. Pasian’ itna kip ka muang ngitnget hi.",
			"9": "<sup>9</sup> Hih bangin keimah hong bawlkhin na hih manin nangma tungah ka lungdam ngitnget ding hi. Thuhoih ahih manin miphate omna-ah nangma min ka taangko ding hi."
		},
		"53": {
			"1": "<sup>1</sup> Mihai in a lungsim sungah, “Pasian om lo hi,” ci-in ngaihsun hi. Amaute sia uh hi. A kihhuai-in gamta uh a, a hoihin a gamta kuamah om lo hi.",
			"2": "<sup>2</sup> A pil, Pasian a zong mi a om uh hiam, cih a theih nadingin Pasian in vantung panin mihingte hong ensuk hi.",
			"3": "<sup>3</sup> Amaute khempeuh a vekpi-un pukkhin uh hi. A kibangin kisia kim uh a, a hoihin a gamta khat beek om lo hi.",
			"4": "<sup>4</sup> Pasian tungah thu a ngen lo, an nek bangin ka mite a netum, siatna a bawlte in thu theihtelna nei lo ahi hiam?",
			"5": "<sup>5</sup> Cikmahin tua bang launa a om ngei lo, launa lianpi sungah amaute om uh hi. Bang hang hiam cih leh Pasian in migilote’ guhte thehthang ding hi. Pasian in amaute nial ahih manin, amaute maizumin kikoih ding hi.",
			"6": "<sup>6</sup> Zion panin Israel-te a’ ding hotkhiatna hong tunna ding thu ka ngenngen hi. Pasian in ama mite tungah nopsakna a piakkik ciangin, ama mi Israel-te kipak mahmah ding uh hi."
		},
		"54": {
			"1": "<sup>1</sup> Pasian aw, na thahatna tawh kei hong honkhia inla, na vangliatna tawh ka dikna hong kilangsak in.",
			"2": "<sup>2</sup> Pasian aw, ka thungetna hong za inla, ka kampaute hong ngai in.",
			"3": "<sup>3</sup> Bang hang hiam cih leh mi kiphasakte in kei hong langpang uh a, mi helhhawtte in thah dingin hong zong uh hi. Amaute in Pasian thudon lo uh hi.",
			"4": "<sup>4</sup> Pasian, kei hong huhpa hi a, Topa, kei hong hupa ahi hi.",
			"5": "<sup>5</sup> Amah in ka galte siatna tawh thuk ding hi. Na thumanna tawh kizui-in amaute sumai in.",
			"6": "<sup>6</sup> Utna lungsim tawh biakpiakna kong pia ding a, nang hoih na hih manin, nangma tungah lungdamna kong ko ding hi, Topa aw.",
			"7": "<sup>7</sup> Bang hang hiam cih leh haksatna khempeuh panin kei nong honkhia khin a, ka galte a guallelhna keimah in ka mu khin ta hi."
		},
		"55": {
			"1": "<sup>1</sup> Pasian aw, ka thungetna hong ngai inla, ka hong thumna panin nangmah bu kei in.",
			"2": "<sup>2</sup> Keima lam hong nga inla, ka hong ngetna hong pia in. Ka lungsim gimna in kei hong zogawp ta hi.",
			"3": "<sup>3</sup> Migilote’ sukcipna, galte’ huging in kei hong gimsak hi. Bang hang hiam cih leh amaute in keima tungah haksatna hong tun uh a, hehna tawh keimah hong galbawl ding amaute in nuamsa uh hi.",
			"4": "<sup>4</sup> Ka sungah ka lungsim na mahmah a, sih ding launate kei tungah hong tungzo hi.",
			"5": "<sup>5</sup> Launa le linna ka tungah hong tung a, launa in hong vukcip hi.",
			"6": "<sup>6</sup> Hih bangin ka ci hi: “Vakhu bangin kha nei hi leng! Ka leengkhia ding a, nuamtakin ka om hithiat ding hi.",
			"7": "<sup>7</sup> Gamla pekah ka vakthap ding a, gam sungah ka giak ding hi.",
			"8": "<sup>8</sup> Gensiatna huihpi le huih husiate panin bukna ka zong pak ding hi,” ka ci hi.",
			"9": "<sup>9</sup> Topa aw, amau’ geelnate suksiat sakin a pau uh kilamdangsak in. Bang hang hiam cih leh khua sungah ngongtatna le kam kiselna ka mu hi.",
			"10": "<sup>10</sup> Amaute sun le zanin kulhpi tungah kot paipai uh a, khua sungah siatna le ngongtatnate om a, mite lakah lungkhamna om hi.",
			"11": "<sup>11</sup> Sumzuak sumleina mun panin kisukcipna le kikhemnate veng lo hi.",
			"12": "<sup>12</sup> Kei hong phin galte hi lo hi. Hi leh ka thuakzo ding hi. Kiphatsakna tawh kei hong bawlte, langpang mi hi lo hi. Hi leh ama kiang panin ka bu thei ding hi.",
			"13": "<sup>13</sup> Ahih hangin ka kikimpih, ka kikholhpih, ka lawm theih mahmah, nangmah na hi hi.",
			"14": "<sup>14</sup> Kam khum tawh i kihoho ngei a, Pasian’ inn sungah i kikhawl khawm ngei hi.",
			"15": "<sup>15</sup> Amau’ tungah sihna tungsak in. Leinuai-ah a hingtangin amaute paisuk sak inla, amaute launa lianpi tawh a han uhah paisak in.",
			"16": "<sup>16</sup> Ahih hangin keimah in Pasian’ tungah ka ko a, Topa in kei hong hon ding hi.",
			"17": "<sup>17</sup> Nitak, zingsang, le sunin ka gimna leh ka thumnate ama tungah ka gen a, amah in keima thumna aw, hong za ding hi.",
			"18": "<sup>18</sup> Amah in ka galsimna sungah kei hong kem ding a, a muanhuai munah kei hong koih ding hi. Bang hang hiam cih leh keimah a hong do dingin mi tampi tak kigual deudau uh hi.",
			"19": "<sup>19</sup> Tanglai pek panin kumpi-in a kikoih Pasian in za-in amaute niamkhiat ding hi. Bang hang hiam cih leh amaute in thukham zui lo uh a, Pasian zahtak lo uh hi.",
			"20": "<sup>20</sup> Ka kikholhpih ngei mi in a lawmte langpangin sugawp a, a thuciamna palsat hi.",
			"21": "<sup>21</sup> Ama kampau, thawhbat sangin nelzaw a, ahi zongin a lung sungah muhdahna om hi. A kammalte sathau sangin nipzaw a, ahi zongin tuate pen namsau hiam mahmah tawh kibang hi.",
			"22": "<sup>22</sup> Topa tungah na vangik nga in, amah in hong huh ding hi. Amah in mi thumante kilingsak ngei lo ding hi.",
			"23": "<sup>23</sup> Ahih hangin Pasian aw, dum thuk penna munah amaute na lawnsuk ding a, mi thatte le mi khemte pen amau nuntak ding zah lang hing lo ding uh hi. Ahih hangin keimah in nang ka hong muang ding hi."
		},
		"56": {
			"1": "<sup>1</sup> Pasian aw, mite in kei hong tuancil ahih manin kei hong hehpih in. Sunthapai-in galte in kei hong sucip hi.",
			"2": "<sup>2</sup> Sunthapai-in ka galte in kei hong tuancil uh a, kiphatsakna tawh mi tampi in kei hong do hi.",
			"3": "<sup>3</sup> Kei ka lau ciangin nangmah ka hong muang hi.",
			"4": "<sup>4</sup> A thu ka phat Pasian’ sungah, lunghihmawhna khat zong nei hetloin Pasian ka muang hi. Mihing ahi lelte in kei, bang hong cihzo ding ahi hiam?",
			"5": "<sup>5</sup> Amaute in ka vai siatsak ding sunthapai-in hanciam uh a, amau’ ngaihsutnate khempeuh keima siatna ding ahi hi.",
			"6": "<sup>6</sup> Amaute kikaikhawmin keimah hong buk uh a, ka gamtatna khempeuh hong encik uh hi. Amaute in keimah thah ding a hanciam uh bangin,",
			"7": "<sup>7</sup> amau’ khialhna hangin amaute thuk in. Pasian aw, hehna tawh tua mite lawnkhiasuk in.",
			"8": "<sup>8</sup> Ka sin linnate khempeuh nangmah in na ciamteh khin hi. Ka khituite khempeuh na thawl sungah thun in. Tuate na laibu sungah kiciamteh hi lo ahi hiam?",
			"9": "<sup>9</sup> Tua ciangin, keimah in kong koh ni peuh ciangin ka galte nungkik ding hi. Pasian pen keima-a’ ahihna ka thei hi.",
			"10": "<sup>10</sup> A thu ka phat Pasian’ sungah, a thu ka phat Topa’ sungah,",
			"11": "<sup>11</sup> lunghihmawhna khat zong nei hetloin Pasian ka muang hi. Mihing lellelte in kei, bang hong cihzo ding ahi uh hiam?",
			"12": "<sup>12</sup> Pasian aw, nang tungah ka kiciamna ka zuih kul hi. Nangma tungah lungdamna kong thuk hi.",
			"13": "<sup>13</sup> Bang hang hiam cih leh sihna panin nong honkhia khin hi. Pasian’ mai, nuntakna khuavak sungah ka pai theih nadingin ka khe a taalna ding panin na hong honkhia hi."
		},
		"57": {
			"1": "<sup>1</sup> Kei hong hehpih in Pasian aw, nang hong bel ka hih manin kei hong hehpih in. Siatna huihpi a ven’ mateng na kha liimah kong bu ding hi.",
			"2": "<sup>2</sup> A Sangpen Pasian’ tungah, keima deihna a hong tungsak Pasian’ tungah ka ko hi.",
			"3": "<sup>3</sup> Amah in vantung panin keimah hong dawngin hong honkhia ding a, amah in kei hong tuancilte maizumin a koih ding hi. Pasian in ama itna kip le a thumanna hong lak ding hi.",
			"4": "<sup>4</sup> Huaihamna tawh mihing a netum, humpinelkai tawh a kibang mite’ lakah ka om hithiat hi. Amau’ hate, namsau hiam tawh kibang hi.",
			"5": "<sup>5</sup> Pasian aw, vantungah na liatna kilangsak in. Leitung khempeuhah na minthanna omsak in.",
			"6": "<sup>6</sup> Amaute in keima khe, thang hong siah uh a, lungkhamin hong koih uh hi. Ka pai nading munah gum khat to uh a, ahih hangin tua gum sungah amaute mah kia uh hi.",
			"7": "<sup>7</sup> Ka lungmuang hi, Pasian aw, ka lungmuang hi. La ka sa ding a, nakpitakin ka sa ding hi.",
			"8": "<sup>8</sup> Ka tho ding hi. Harp lasakna le laiza lasakna aw, tho ta un. Zingsang khuavak hong phong ning.",
			"9": "<sup>9</sup> Topa aw, mite lakah lungdam kong ko ding a, minamte lakah nangmah phatna ka sa ding hi.",
			"10": "<sup>10</sup> Bang hang hiam cih leh na itna kip in vantung ban a, na thumanna in meiipi banto hi.",
			"11": "<sup>11</sup> Pasian aw, vantungah na liatna kilangsak in. Leitung khempeuhah na minthanna omsak in."
		},
		"58": {
			"1": "<sup>1</sup> No gam ukte aw, a manin thu na khen uh hiam? Note in mi khempeuh’ thu a tangin na khen uh hiam?",
			"2": "<sup>2</sup> Hi peuhmah lo hi; na lungsim uhah a man lo na ngaihsun uh a, gam sungah ngongtatna na gamta uh hi.",
			"3": "<sup>3</sup> Migilote a khan tawnun khial uh hi. A suah tung mahun lam khial pah uh a, zuauthu gen uh hi.",
			"4": "<sup>4</sup> Amaute in gulpi’ gu bang gu nei uh a, a khiimte’ aw ahi a, a zol siamte’ aw ahi zongin bangmah a za het lo, gul bilngong tawh kibang uh hi.",
			"6": "<sup>6</sup> Pasian aw, amau’ kam sunga a om a hate uh sutan inla, humpinelkai khanglai hatu-te botkhia in, Topa aw.",
			"7": "<sup>7</sup> Tui luangkhiate bangin amaute mangthangsak inla, lopa bangin amaute kituancil gawpin keutumsak in.",
			"8": "<sup>8</sup> Amaute a naai a bei toktol, a hun cing loin a suak, ni a mu ngei lote bangsak in.",
			"9": "<sup>9</sup> Na beelte in lingkung kuang sa a sak ma-in, a hing a keu-in amah in phiatkhia mang hen.",
			"10": "<sup>10</sup> Heh thukna a muh ciangin thuman mipa lungdam ding a, migilote’ sisan sungah amah in a khete sil ding hi.",
			"11": "<sup>11</sup> Mite in, “Thuman mi a’ ding noptuamna om taktak a, leitung thu a khen Pasian khat om taktak hi,” ci ding uh hi."
		},
		"59": {
			"1": "<sup>1</sup> Ka Pasian aw, ka galte’ kiang panin keimah hong honkhia in. Kei a hong langpangte panin kei hong dal in.",
			"2": "<sup>2</sup> Siatna a bawlte’ kiang panin hong suaktasak inla, mi that nuamte’ kiang panin keimah hong hon in.",
			"3": "<sup>3</sup> Bang hang hiam cih leh amaute in kei hong pangsim uh a, a kihtakhuai mite keimah hong langpangin kikaikhawm uh hi. Topa aw, keima thupalsatna hang hi lo,",
			"4": "<sup>4</sup> kei’ khialhna hang hilopi-in, amaute va kithawi uh hi. Nangmah in hong phawk in. Keimah a hong huh dingin hong pai inla, kei hong en in.",
			"5": "<sup>5</sup> Nang, Vanglian Topa Pasian, Israel’ Pasian na hi hi. Minam khempeuh gim a pia dingin tho inla, khemna tawh siat gamtat ding a sawmte kuamah siit kei in.",
			"6": "<sup>6</sup> Nitak simin amaute hong paikik zelzelin ui bangin ku uh a, khuasung tengah vak khuankhuan uh hi.",
			"7": "<sup>7</sup> Amaute a kam uh tawh nakpipi-in hawk uh a, a muk uh tawh zuauthu gengen uh hi. Bang hang hiam cih leh, “Kua’n hong za ding hiam?” ci-in amaute in ngaihsun uh hi.",
			"8": "<sup>8</sup> Topa aw, ahih hangin nang in amaute na nuihsan lel a, minam khempeuh na zahpih hi.",
			"9": "<sup>9</sup> Ka thahatna aw, nangmah phatna ka sa ding hi. Bang hang hiam cih leh ka Pasian aw, ka munkip muanhuai na hi hi.",
			"10": "<sup>10</sup> Ka Pasian in ama itna kip tawh keimah hong dawn ding a, ka Pasian in gualzawhna tawh ka galte hong en sak ding hi.",
			"11": "<sup>11</sup> Amaute that kei in; that lecin ka mite in mangngilh ding hi. Na vangliatna tawh amaute kilokgawp sak inla, amaute niamkhiat in, Topa, kote hong hupa aw.",
			"12": "<sup>12</sup> Amau’ kama a mawhna a muk uh tawh a pauna hangin, amau’ kiphatsakna-ah amau mah awksak in. Amaute in hamsiatna zangin zuauthu a genna hangun,",
			"13": "<sup>13</sup> hehna tawh amaute beisak in. Amaute khempeuh a beisiang dongin sumai in. Tua hileh Pasian in Israel-te tungah leimong dongin a uk khitna thu mi khempeuh in thei ding uh hi.",
			"14": "<sup>14</sup> Nitak simin amaute hong paikik zelzelin ui bangin ku uh a, khuasung tengah vak khuankhuan uh hi.",
			"15": "<sup>15</sup> An zong dingin vak kawikawi uh a, a kham uh ngah kei leh humham uh hi.",
			"16": "<sup>16</sup> Ahih hangin keimah in na vangliatna la ka sa ding a, zingsangin na itna kip phatna la nakpitakin ka sa ding hi. Bang hang hiam cih leh nang, ka munkip muanhuai na hi a, ka gentheih hunin keima belh na hi hi.",
			"17": "<sup>17</sup> Ka thahatna aw, nangmah phatna ka sa ding hi. Bang hang hiam cih leh Pasian aw, nang pen ka munkip muanhuai, keima tungah itna kip a hong lak Pasian na hi hi."
		},
		"60": {
			"1": "<sup>1</sup> Pasian aw, kote na hong nilkhia khin a, ka panmunte uh na sukham mang khin hi. Kote tungah nangmah na heh khin hi. Kote ka ngei uh hong bangsakkik ta in.",
			"2": "<sup>2</sup> Nangmah in lei na lingsak khin a, lei na khangkhamsak khin hi. Kip lo ahih ciangin a kitam mate matkik in.",
			"3": "<sup>3</sup> Nangmah in na mite a haksa na thuaksak khin hi. Ka dawn dingun ko a hong hoisak leenggahzu na hong pia khin hi.",
			"4": "<sup>4</sup> Thalte panin kihemin a kikaihkhop nadingun nang hong zahtakte a dingin dial khat na koih khin hi.",
			"5": "<sup>5</sup> Nangma it mite a suahtak theih nadingin na khut taklam tawh gualzawhna pia inla, kote’ ngetna hong pia in.",
			"6": "<sup>6</sup> A biakinn sungah Pasian in thu gen a, “Gualzo a lungdamna tawh Shekhem gam khenkhia-in Sukkoth gam kuam ka sehkhia ding hi.",
			"7": "<sup>7</sup> Gilead gam keima a’ hi a, Manasseh gam zong keima-a’ mah ahi hi. Efraim gam ka siklukhu hi a, Judah gam ka ciangkhut ahi hi.",
			"8": "<sup>8</sup> Moab gam ka kisilna kuang hi a, ka neihsa hi cih lahna limin Edom gam tungah ka khedap ka lawn a, Filistia gam tungah gualzawhna tawh ka awng hi,” a ci hi.",
			"9": "<sup>9</sup> Kua in khuapi muanhuai-ah kei hong paipih ding hiam? Kua in Edom gamah kei hong paipih ding hiam?",
			"10": "<sup>10</sup> Pasian aw, nangmah in kote a hong don nawn lo khinta hi lo na hi hiam? Pasian aw, komau’ galkapte tawh na hong kuankhia kei hi.",
			"11": "<sup>11</sup> Ka galdona uhah huhna hong pia in; bang hang hiam cih leh mihing’ huhna a mawkna hi.",
			"12": "<sup>12</sup> Pasian tawh khauhtakin i hih ding hi. Amah pen i galte hong sikcipsak ding pa ahi hi."
		},
		"61": {
			"1": "<sup>1</sup> Pasian aw, ka kikona aw hong za inla, ka thungetna hong ngai in.",
			"2": "<sup>2</sup> Ka lungsim a neu ciangin, leimong panin nang kong sam hi. Keimah sangin a sangzaw suangpi tungah hong paipih in.",
			"3": "<sup>3</sup> Bang hang hiam cih leh nang, keima bukna na hi a, galte’ langah tausang muanhuai na hi hi.",
			"4": "<sup>4</sup> Na buk sungah hong omsak tawntung inla, nangma khate’ hutna sungah lungmuangin hong omsak in.",
			"5": "<sup>5</sup> Bang hang hiam cih leh Pasian aw, ka thuciamnate khempeuh nangmah in na za khin a, nangmah a hong zahtak mite’ ngah dingte keimah nong pia khinta hi.",
			"6": "<sup>6</sup> Kumpipa khantosak inla, khang tawntungin nungtasak in.",
			"7": "<sup>7</sup> Pasian’ mai-ah amah om ngitnget hen la, ama itna kip le a thumanna in amah kem tahen.",
			"8": "<sup>8</sup> Tua ciangin nisimin ka thuciamnate bangin gamta-in, na min phatna ka sasa ding hi."
		},
		"62": {
			"1": "<sup>1</sup> Dai dide-in Pasian bek ka ngak a, ama hong hotkhiat ding muangin ka om hi.",
			"2": "<sup>2</sup> Kei hong huhpa le hong honpa amah bek hi a, ka guallel ngei kei ding hi.",
			"3": "<sup>3</sup> Note khempeuh in kawm a hoi tawh a kibang, gawl bangin a kiling mi khat a susia dingin bang tanvei hih huan nilohin, susia ding na hi uh hiam?",
			"4": "<sup>4</sup> Amah a zaliatna panin sukniam ding bekbek amaute in a sawm uh hi. Amaute in thuman lo-ah nuamsa mahmah uh hi. Amaute in a kampi uh tawh phat khem uh a, ahih hangin a sungtawng uhah samsiat uh hi.",
			"5": "<sup>5</sup> Amah bek ka muan ahih manin, daitakin Pasian bek ka ngak hi.",
			"6": "<sup>6</sup> Kei hong hupa le hong honpa amah bek mah hi a, ka guallel ngei kei ding hi.",
			"7": "<sup>7</sup> Keima suahtakna le ka minphatna Pasian’ hang ahi hi. A muanhuai ka belh pa, ka bukna Pasian ahi hi.",
			"8": "<sup>8</sup> Mite aw, amah muang tawntung unla, na lungkhamna teng uh ama tungah gen un. Pasian, eite’ bukna ahi hi.",
			"9": "<sup>9</sup> Mihingte ahihleh husan’ bang bek hi a, a lian a neu kibang lel hi. Tawi a kikhai ciangin amaute in leek lo uh a, amaute a kigawmin husan’ sangin zangzaw hi.",
			"10": "<sup>10</sup> Zawhthawh thu tawh ngahna muanin nei kei inla, suhgawpnate lametin nei kei in. Na hauhna a khan leh, tuate muanin nei kei in.",
			"11": "<sup>11</sup> Vangliatna pen keima a’ hi, ci-in Pasian in a genna ka zak ngeingeisa ahi hi.",
			"12": "<sup>12</sup> Topa aw, itna kip nangma a’ ahi hi. Bang hang hiam cih leh a sepna bang ciatin mite na thuk hi."
		},
		"63": {
			"1": "<sup>1</sup> Pasian aw, keima Pasian na hi hi. Nangmah kong zong a, ka lungsim khempeuh tawh nang kong deih hi. Tui om lohna gamkeu bangin ka pumpi bup in nang hong deih hi.",
			"2": "<sup>2</sup> Tua ahih manin biakinn sungah nangmahmah le na vangliatna na minthannate kei hong musak in.",
			"3": "<sup>3</sup> Nuntakna sangin nangma itna kip hoihzaw ahih manin nangmah ka hong phat ding hi.",
			"4": "<sup>4</sup> Tua ahih ciangin ka nuntak laiteng nang kong phat ding a, ka khutte hong laam to-in thu kong ngen ding hi.",
			"5": "<sup>5</sup> Ka lupna tungah nangmah hong ngaihsunsunin, zanthapai-in kong lungngaihngaih ciangin guhngek le sathau ne bangin ka lung tai mahmah a, lungdam mahmahna tawh nangmah phatna la ka sa ding hi.",
			"7": "<sup>7</sup> Bang hang hiam cih leh kei a hong huhpa na hi a, nangma hutna sungah lungdamin la ka sa hi.",
			"8": "<sup>8</sup> Nangmah ka hong bel a, nangma taklam khut in keimah a hong len hi.",
			"9": "<sup>9</sup> Ahi zongin thah dingin kei a hong zongte, lei thukpi sungah paisuk ding uh hi.",
			"10": "<sup>10</sup> Gal sungah amaute si ding uh a, ngiate’ an suak ding uh hi.",
			"11": "<sup>11</sup> Ahi zongin Pasian’ hangin kumpipa lungdam ding a, Pasian tawh thuciamna a nei khempeuhte zong minthang ding uh hi. Bang hang hiam cih leh zuauthu a gen kam khempeuh kihubing ding hi."
		},
		"64": {
			"1": "<sup>1</sup> Pasian aw, ka thumna aw hong za inla, gallauna panin kei hong kem in.",
			"2": "<sup>2</sup> Migilote’ sawmsimna, thusia bawlte’ vaihawmna,",
			"3": "<sup>3</sup> namsau taat bangin a leii uh a taatte, thaltang bangin thu hoih lo a ngimte,",
			"4": "<sup>4</sup> a buk simna panun mawhbaang lo mi a kapte, lau hetloin thakhatin amah a kapte’ kiang panin kei hong liah in.",
			"5": "<sup>5</sup> Amaute in thusia bekbek ngaihsun niloh uh hi. Amaute in thangsiah sim ding gen uh a, “Eite kua in hong mu ding ahi hiam?",
			"6": "<sup>6</sup> Eite’ mawhna kua in phawkzo ding ahi hiam? Siam mahmahna tawh i sawmsimna i vaihawm hi,” ci-in a ngaihsun uh hi. Bang hang hiam cih leh mihingte’ sung thu le a lungsim ngaihsutna uh thuk mahmah hi.",
			"7": "<sup>7</sup> Ahih hangin Pasian in a thaltang tawh amaute kapgawp ding a, amaute khempeuh thakhatin liam ding uh hi.",
			"8": "<sup>8</sup> Amau’ kampaunate hangin amaute siatna thuaksak ding a, amaute a mu khempeuh in a lu uh peisan ding uh hi.",
			"9": "<sup>9</sup> Tua ciangin mi khempeuh lau ding uh hi. Amaute in Pasian’ hihsa thute gengen ding uh a, ama hihsa nate khempeuh ngaihsunsun ding uh hi.",
			"10": "<sup>10</sup> Topa’ nasepna hangin midikte lungdam ding uh a, amah a bel ding uh hi. Lungsim thutangte khempeuh in amah a phat ding uh hi."
		},
		"65": {
			"1": "<sup>1</sup> Pasian aw, Zion-ah nangmah phat dingin kilawm a, nangma tunga thuciamsate hong kitungsak ding hi.",
			"2": "<sup>2</sup> Thungetna a zapa na hi a, mawhna hangin nangma kiangah mi khempeuh hong pai ding uh hi.",
			"3": "<sup>3</sup> Ka mawhnate un kote hong zawh ciangin, nangmah in tuate na hong maisak hi.",
			"4": "<sup>4</sup> Nangma inn-ah a om dingin na teel na lakte mi nuamsa ahi hi. Nangma biakinn siangtho, na innsunga hoihna tawh kote ka lungkim ding uh hi.",
			"5": "<sup>5</sup> Tuipi gamla pente le leimong khempeuhte’ lamet, kote a hong honkhia Pasian,",
			"6": "<sup>6</sup> a thahatna tawh mualte a bawl, vangliatna tawh a kidim,",
			"7": "<sup>7</sup> tuipi gingte, tuihualte, mi gamlumte a daisak pa aw,",
			"8": "<sup>8</sup> leimong peka omte in na hihna limte a kihtak nadingun a kihtakhuai gamtatna zangin, nong hotkhiatna tawh kote’ ngetna nong pia hi. Nisuahna le nitumna kikalah a om mi khempeuhte lungdamna tawh a awng dingin na bawl hi.",
			"9": "<sup>9</sup> Nangmah in leitung enin, guah na hong zusak a, leitung a hoihna nakpitakin na behlap hi. Pasian’ gunpi tui tawh kidim a, leitungah an na piangsak hi. Tua bangin nangmah in na khempeuh na bawlkhol hi.",
			"10": "<sup>10</sup> Tu-ma-kuakte khempeuh tui tampi tak na buak a, leivumte zalhmai-in, guahtui tawh na nipsak a, a po kungte thupha na pia hi.",
			"11": "<sup>11</sup> Nangma hauhna tawh kum na phasak a, na leeng paina khempeuhah sathau a taak hi.",
			"12": "<sup>12</sup> Ganhing tatna, a noptuak mahmah munte-ah ganhing honte omin, mualte khempeuh zong lungdamna tawh kidim a,",
			"13": "<sup>13</sup> gamlak lonona munte tuuhon tawh kizemin, kuampite an tawh kidim a, amaute lungdamin awngin la a sa khawm uh hi."
		},
		"66": {
			"1": "<sup>1</sup> Leitung mi khempeuh aw, Pasian’ tungah lungdamna aw ging phasak un.",
			"2": "<sup>2</sup> Ama minthanna sa unla, ama tungah minthanna pia un.",
			"3": "<sup>3</sup> Pasian’ tungah thu gen unla, “Nangma bawlnate bangzahta-in dipkuathuai! Na vang lian mahmah ahih manin na mai-ah na galte in nang hong mai-et uh hi.",
			"4": "<sup>4</sup> Leitung mi khempeuh in nangmah hong bia uh hi. Amaute in nangmah phatna la hong sak uh a, nangma minphatna la hong sak uh hi,” ci-in gen un.",
			"5": "<sup>5</sup> Hong pai unla, Pasian’ sepsate mu un. Mite’ lak a a bawlnate-ah amah dipkuathuai hi.",
			"6": "<sup>6</sup> Amah in tuipi tui pen leikeu suaksak a, i pu i pate in a khe uh tawh tua tuipi na kantan uh hi. Tua bangin ama nasepna hangin eite i lungdam hi.",
			"7": "<sup>7</sup> Ama thahatna tawh a uk ngitnget pa, ama mit tawh minamte a encik ngitnget pa, mi lehdote in langpan’ kei uh hen.",
			"8": "<sup>8</sup> Mite aw, a hingte lak a a hong kem pa, i khe a hong taalsak lopa, eite’ Pasian phat un. Amah phatna aw kizasak tawntung un.",
			"10": "<sup>10</sup> Bang hang hiam cih leh Pasian aw, kote na hong sin khin a, mei tawh ngun a kisin bangin kote na hong sin khin hi.",
			"11": "<sup>11</sup> Nangmah in ngen sungah kote na hong tungsak a, ka nungzang uhah vangikpi na hong suan hi.",
			"12": "<sup>12</sup> Ka galte uh nong tuancilsak a, tui le mei lauhuainate ka thuak uh hi. Ahih hangin nangmah in a tanzau munah kote nong paipih hi.",
			"13": "<sup>13</sup> Meihal biaknate tawh nangma inn sungah kei ka hong pai ding hi. Ka lungkham laitakin ka muk pana a gingkhia, ka kama ka thuciamte nangma tungah ka hong pia ding hi.",
			"15": "<sup>15</sup> Ganhing thaute tawh meihal biaknate, tuutal-a biakna khute tawh biakna kong pia ding a, bawngtalte le keelte tawh nangmah biakpiakna ka bawl ding hi.",
			"16": "<sup>16</sup> Pasian a zahtakte khempeuh aw, hong pai unla, hong za un. Kei-a’ dinga ama bawlsate ka hong gen ding hi.",
			"17": "<sup>17</sup> Ama tungah huhna ngenin nakpitakin ka kiko a, lasakna tawh amah ka phat hi.",
			"18": "<sup>18</sup> Ka lung sungah mawhna kem leng, Topa in keima thu hong ngai lo ding hi.",
			"19": "<sup>19</sup> Ahih hangin Pasian in, keima thu hong ngai khin taktak a, keima thungetna aw, hong don khinzo hi.",
			"20": "<sup>20</sup> Amah in keima thungetna hong nolh loin, keima kiang panin a itna kip lakhia lo ahih manin Pasian in thupha ngah ta hen!"
		},
		"67": {
			"1": "<sup>1</sup> Pasian in eite hong hehpihin thupha hong pia hen la, eite khempeuh tungah a mai hong taangsak tahen.",
			"2": "<sup>2</sup> Leitungah nangma deihna, minam khempeuhte lakah na vanglian hotkhiatna kithei tahen.",
			"3": "<sup>3</sup> Pasian aw, mi khempeuh in nangmah hong phat hen la, mi khempeuh in nangmah hong pahtawi tahen.",
			"4": "<sup>4</sup> Mite’ thu a manin khenin, leitung minamte khempeuh lamlakin makai na hih manin, minamte nuamin lungdamna la hong sak ta uh hen.",
			"5": "<sup>5</sup> Pasian aw, mi khempeuh in nangmah hong phat hen la, mi khempeuh in nangmah hong pahtawi tahen.",
			"6": "<sup>6</sup> Leitang in ama hauhna gahkhia khinta a, Pasian, eima Pasian in eite thupha hong pia khin hi.",
			"7": "<sup>7</sup> Pasian in eite thupha hong pia khin hi. Leimong dong mi khempeuhte in amah zahtak uh hen."
		},
		"68": {
			"1": "<sup>1</sup> Pasian hong kipan hen la, ama galte kithehthangsak hen. Amah a mudahte ama mai-ah tai uh hen.",
			"2": "<sup>2</sup> Meikhu leengkhia bangin amaute a hawlkhia ding hi. Mei mai-ah khuainun a tui bangin Pasian’ mai-ah migilote siamang ding hi.",
			"3": "<sup>3</sup> Ahih hangin midikte lungdam ding hi. Pasian’ mai-ah nuamin diang ding uh a, amaute lungdam mahmahin awng-awng ding uh hi.",
			"4": "<sup>4</sup> Pasian’ tungah la sa unla, ama min phatna la sa un. Meiite tungah a tuang pa la sak un. Ama min pen Topa ahi hi; ama mai-ah lungdamin diang un!",
			"5": "<sup>5</sup> Pa nei lote’ pa le meigong numeite a hupa pen, a siangtho mahmah ama omna-ah a om Pasian ahi hi.",
			"6": "<sup>6</sup> Pasian in a cimawhte a tenna ding innlelo guan a, thongkia mite nopsakna munah a tunpih hi. Ahih hangin mi lehdote ahihleh keugaw gamah teng uh hi.",
			"7": "<sup>7</sup> Pasian aw, nangma mite mai-ah na kuankhiat ciang, gamlak nawkin na pai ciangin,",
			"8": "<sup>8</sup> nangmah Pasian na om manin lei kiling gawpin vantungte in guah a zusak hi. Pasian ahi, Israel Pasian’ omna-ah Sinai mual nangawn a kiling gawp hi.",
			"9": "<sup>9</sup> Pasian aw, na luah mite vulgawp uh ahih manin guah tampi zusakin na nosuaksakkik hi.",
			"10": "<sup>10</sup> Nangma mihonte in tua sungah omna ding mu uh hi. Pasian aw, nangma hoihna tawh a cimawh mite’ kisapna a kicingin na guan hi.",
			"11": "<sup>11</sup> Topa in thu pia hi: Hih thu a pua mihonte tam mahmah uh a,",
			"12": "<sup>12</sup> “Kumpipa’ galkapte tai uh!” ci uh hi. Inn-a om nupite in galte’ van a kisutte hawm uh a, tua vante pen",
			"13": "<sup>13</sup> ngun tawh a kizut vakhu limte hi a, a khate kham tawh kizut hi. Bang hangin note pawlkhat, tuukhawk sungah mawk om na hi uh hiam?",
			"14": "<sup>14</sup> Vanglianpa in tua gam panin kumpite a nawhkeek ciangin Zalmon mualtungah vuk a kia tawh kibang hi.",
			"15": "<sup>15</sup> Aw mual lianpi, Bashan mual, aw mual dawnzum tampi a nei Bashan mual!",
			"16": "<sup>16</sup> Dawnzum tampi a nei mual aw, Pasian in ama om nadingin a deih mual Pasian’ om tawntungna ding mun bang hangin simmawh et na hi hiam?",
			"17": "<sup>17</sup> Leeng muanhuai tul sawmnih, vantungmi a tultul tawh, Sinai mual pan siangtho munah Topa hong pai hi.",
			"18": "<sup>18</sup> Topa nangmah Pasian tua munah na om theih nadingin a sangna-ah kahto-in salte na paipih a, mihonte le mi lehdote’ tung nangawn panin piakkhong nate na ngah hi.",
			"19": "<sup>19</sup> Nisimin eite a dingin a hong thuaksak Topa in thupha ngah tahen. Pasian pen eite hong honkhia pa ahi hi.",
			"20": "<sup>20</sup> Eite’ Pasian pen hong honkhia Pasian hi a, sihna pan a hong suaktasak Topa Pasian ahi hi.",
			"21": "<sup>21</sup> Ahih hangin Pasian in mawhna a gamta a galte’ lutang khempeuh sukham ding hi.",
			"22": "<sup>22</sup> Topa in hih bangin ci hi: “Note in sisan sungah na khe uh silin, na uite un galte’ sisan a liak theih nadingin Bashan mual panin galte lakhia kikin, tuipi thuk sung panin ka kaikhia kik ding hi,” a ci hi.",
			"24": "<sup>24</sup> Pasian aw, ka Kumpipa, keima Pasian, a zahtakhuai takin biakinn sungah na paina kimu hi.",
			"25": "<sup>25</sup> A masa-in lasate, a nunungin tamngai tumte, a laizangah nungak khuangtumte in:",
			"26": "<sup>26</sup> “Israel’ suanlekhakte aw, mipi kikhopna sungah Topa Pasian phat un!” ci uh hi.",
			"27": "<sup>27</sup> Amaute’ lakah a mi tawmpen Benjamin-te a mapi-in om a, amau’ zomah Judah kumpite le a mite, Naftali kumpite le a mite ahi uh hi.",
			"28": "<sup>28</sup> Pasian aw, na vangliatna kilangsak in. Kote a dingin a hong bawlsak Pasian aw, na thahatna hong lak in.",
			"29": "<sup>29</sup> Jerusalem-a na biakinn hangin kumpite in nang tungah letsong hong puak uh hi.",
			"30": "<sup>30</sup> Pumpeeng lak a teng Egypt mite- tua ganhingte, bawngtal hon, bawngnote taigawp in. Siah a lunggulhte tuancil inla, gal a uuk mite thehthang gawp in.",
			"31": "<sup>31</sup> Egypt gam panin sumngo lakhiasak inla, Pasian’ tungah thungetna-in Ethiopia gam a khut zansak mengmeng in.",
			"32": "<sup>32</sup> Leitung kumpi gamte aw, Pasian’ tungah la sa un. Vantung, tanglai vantung a a tuang Topa phatna la sa un. Ngai un, ama aw, a vanglian mahmah ama aw hong gingkhiasak hi.",
			"34": "<sup>34</sup> Israel-te’ tungah a lian, Pasian’ hatna pahtawi un; ama vangliatna vantungah om hi.",
			"35": "<sup>35</sup> Israel-te’ Pasian, ama biakinn sungah zahtakhuai mahmah a, ama mite tungah vangliatna le hatna a pia hi. Pasian in thupha ngah ta hen!"
		},
		"69": {
			"1": "<sup>1</sup> Pasian aw, hong hon in! Bang hang hiam cih leh tuikhang in ka ngawng ciang hong tuum ta hi.",
			"2": "<sup>2</sup> Khe tawh dinkipna ding mun a om lohna buannawng thuk sungah ka tumsuk a, tuithuk sung tung khinta-in ka tungah tuikhang a luang hi.",
			"3": "<sup>3</sup> Ka kikokona-in ka gim a, ka dang keuta hi. Ka Pasian ka ngakngakna-in ka mitte maang ta hi.",
			"4": "<sup>4</sup> Thu om lopi-in kei a hong mudah mi, ka lu tunga samzangte sangin tamzaw uh hi. Kei a hong susia ding, zuauthu tawh a hong dote hat mahmah uh hi. Kei’ guk lohpi ke’n loh ding ka hi hiam?",
			"5": "<sup>5</sup> Pasian aw, ka pil lohna na thei a, ka tatkhialhnate nangma kiang pan kiliah lo hi.",
			"6": "<sup>6</sup> Vanglian Topa Pasian aw, nangmah a hong muangte keima hangin zahhuaisak kei in. Israel Pasian aw, nang a hong zongte keima hangin mindaisak kei in.",
			"7": "<sup>7</sup> Bang hang hiam cih leh nangma hangin kona ka thuak a, maizumna in kei hong pumtuam khinta hi.",
			"8": "<sup>8</sup> Ka sanggamte lakah midangpi ka suak a, khualmi ka bang hi.",
			"9": "<sup>9</sup> Nangma inn ka deihluatna mei bangin ka sungah sa a, nangmah hong kote’ konate keima tung hong tu hi.",
			"10": "<sup>10</sup> An ngolhna tawh ka lungsim ka kiniamkhiat a, tua pen keimah hong kikona lehsuak zawsop hi.",
			"11": "<sup>11</sup> Ka puan dingin puanhampi bawl taleng zong amaute a dingin gentehna ka suak veve hi.",
			"12": "<sup>12</sup> Kongzing lakah mite’ gengen ka hi a, zukhamte in keima thu la-in hong sa uh hi.",
			"13": "<sup>13</sup> Topa aw, ke’n ahihleh nang tungah thu kong ngen hi. A kicing na itna kip tawh a hun hoih ciangin hong dawng in, ka Pasian aw.",
			"14": "<sup>14</sup> Buannawng thuk sungah tumsukna ding panin nangma thuman huhna tawh kei hong hon inla, tuithukte le ka galte’ kiang panin kei hong suaktasak in.",
			"15": "<sup>15</sup> Keima tungah tuikhang lauhuai hong luangsak kei inla, khuamial thukpi hong nawmvalhsak kei in. Gum in a kuavang keima tungah hong khaknelhsak kei in.",
			"16": "<sup>16</sup> Topa aw, na itna kip hoih ahih manin kei hong dawng inla, na hehpihna lian a om tawh kizui-in kei’ lam hong nga in.",
			"17": "<sup>17</sup> Na nasempa kiang pan na maitang seel kei inla, kei cimawh ka hih ciangin hong dawng meng in.",
			"18": "<sup>18</sup> Kei kiangah hong nai inla, kei hong hon in. Ka galte’ khutsung pan kei hong khah in!",
			"19": "<sup>19</sup> Keimah hong kisimmawhna, ka maizumna le ka mindaina nang na thei a, ka galte khempeuh zong nang na thei hi.",
			"20": "<sup>20</sup> Simmawhna in ka lungsim hong zo a, kei ka cimawh ta hi. Kei a hong hehpih ding mi ka zonzon hangin kuamah om lo a, hong huh ding ka zon hangin kuamah ka mu kei hi.",
			"21": "<sup>21</sup> Amaute in an dingin gu hong pia uh a, ka dangtakna-ah dawn dingin tuithuk hong pia uh hi.",
			"22": "<sup>22</sup> Amau’ mai-a kilui ante thangzak suaksak inla, amau’ biakna pawi ante tehlop suaksak in.",
			"23": "<sup>23</sup> Khua a muh theih loh nadingun amau’ mit mialsak inla, a kawngte uh zawcipsak in.",
			"24": "<sup>24</sup> Amaute tungah nangma thangpaihna sungsuk inla, na sinsona amaute bansak in.",
			"25": "<sup>25</sup> Amaute’ phualpi a kilawi mun suak hen la, amau’ bukah mi khat zong tengsak kei in.",
			"26": "<sup>26</sup> Bang hang hiam cih leh nangmah in na satgawp mi amaute in bawlsia uh a, nangmah in na liamsaksa mi amaute in gimsak sawnsawn uh hi.",
			"27": "<sup>27</sup> Amau’ gim thuakna banah thuaksak thuahthuah lai inla, nangma tung panin suahtakna ngah kei ta uh hen.",
			"28": "<sup>28</sup> A nungtate’ laibu sung panin amaute kiphiatsak inla, miphate lakah a min uh kikhumsak kei in.",
			"29": "<sup>29</sup> Ahih hangin keimah in gimna thuakin na ka sa hi. Pasian aw, kei hong kaito-in hong honkhia ta in.",
			"30": "<sup>30</sup> Lasakna tawh Pasian’ min ka phat ding a, lungdamna tawh amah ka pahtawi ding hi.",
			"31": "<sup>31</sup> Hih banga hihna in bawngtal tawh biakna ahi a, bawngtalno tawh biakna sangin zong Topa lungdamsak zaw ding hi.",
			"32": "<sup>32</sup> Netniamna a thuakte in hih thu mu-in lungdam uh hen. Pasian a zong note aw, na lungsim uh nosuaksakkik un.",
			"33": "<sup>33</sup> Bang hang hiam cih leh Topa in a cimawhte’ aw za a, henna sungah a om a mite simmawh lo hi.",
			"34": "<sup>34</sup> Vantung le leitung, tuipi le a sungah a om khempeuhte in amah phat ta uh hen.",
			"35": "<sup>35</sup> Bang hang hiam cih leh Pasian in Zion honin Judah khuapite lamkik ding a, a nasemte tua lai-ah tengin tang pah ding uh hi.",
			"36": "<sup>36</sup> Ama nasemte’ tate in tua leitang luah ding uh a, amah a itte tua sungah teng ding uh hi."
		},
		"70": {
			"1": "<sup>1</sup> Pasian aw, keimah hong honkhia nuam in. Topa aw, keimah a huh dingin hong manlang in.",
			"2": "<sup>2</sup> Kei, thah hong sawmte maizumin kibuaigawp sak in. Keima siatna ding a deihte nungkiksak inla, mindaisak in.",
			"3": "<sup>3</sup> “Ha, ha!” a cite a maizumna uh tawh maikhingsak in.",
			"4": "<sup>4</sup> Nang hong zongte khempeuh lungdam mahmahin na min hangin kipak tahen. Na hotkhiat ding a utte in, “Pasian lian hi,” cici tahen.",
			"5": "<sup>5</sup> Ahih hangin kei zawngin ka cimawh hi. Pasian aw, hong manlang in. Nang pen keimah huhpa le hong honkhia pa na hi hi. Topa aw, hong zekai kei in."
		},
		"71": {
			"1": "<sup>1</sup> Topa aw, nang kong bel hi. Kei hong zahhuaisak kei in.",
			"2": "<sup>2</sup> Na thumanna tawh kei hong huh inla, hong honkhia in. Keima lamah na bil hong ngat inla, hong hon in.",
			"3": "<sup>3</sup> Hong hon dingin ka belh suangpi, ka kulh muanhuai, hong hi ta in; bang hang hiam cih leh keimah hong honpa le ka belh pa na hi hi.",
			"4": "<sup>4</sup> Ka Pasian aw, migilote’ khutsung pan le thuman lo mite le migilote’ matna panin keimah hong hon in.",
			"5": "<sup>5</sup> Bang hang hiam cih leh Topa Pasian aw, ka neu lai a kipanin ka hong lamet, ka hong muan na hi hi, Topa aw.",
			"6": "<sup>6</sup> Ka suah tung a kipanin nangmah kong bel a, ka nu’ gil sung panin hong lakhia pa na hi hi. Nangmah ka hong phat ngitnget hi.",
			"7": "<sup>7</sup> Mi tampite a dingin a siahil bang ka hih hangin nang pen a muanhuai, keima belh na hi hi.",
			"8": "<sup>8</sup> Sunthapai-in nangmah ka hong phat a, na minthanna ka gen tawntung hi.",
			"9": "<sup>9</sup> Ka teek hun ciangin kei hong lawnkhia kei inla, ka tha a kiat ciangin kei hong nusia kei in.",
			"10": "<sup>10</sup> Bang hang hiam cih leh ka galte kihoho-in, keimah hong thahnopna thu kikumkum uh hi.",
			"11": "<sup>11</sup> “Pasian in amah nusiazo a, amah a hon ding kuamah om lo ahih manin, amah delhin man ni,” kici uh hi.",
			"12": "<sup>12</sup> Pasian aw, kei kiang panin gamla om kei in. Ka Pasian aw, keimah a huh dingin hong manlang in.",
			"13": "<sup>13</sup> Kei hong mawhsakte zahhuai-in beimang uh hen la, keima siatna ding a zongte simmawhna le minsiatna in tuamcip tahen.",
			"14": "<sup>14</sup> Ahih hangin ke’n, nang kong lamen ding a, nangmah kong phat semsem lai ding hi.",
			"15": "<sup>15</sup> Thuman tawh na hotkhiatna na nasepnate simzawh lohin tam ahih manin sunthapai-in ka gengen ding hi.",
			"16": "<sup>16</sup> Topa Pasian aw, na nasep liante ka phat ding a, na thumanna bek genin ka nei ding hi.",
			"17": "<sup>17</sup> Pasian aw, ka khangno lai a kipanin nong thuhilh a, a lamdang na nasepnate ka gengen lai hi.",
			"18": "<sup>18</sup> Tua ahih ciangin Pasian aw, hong piang lai ding mite khempeuh tungah nangma hatna thu ka gen khit matengin, teekin ka sam a kang zongin kei hong nusia kei in.",
			"19": "<sup>19</sup> Pasian aw, na vangliatna le na thumanna in van sangpite banto hi. Pasian aw, na lianpipi na sem khinzo hi. Nang tawh a kibang kua om ahi hiam?",
			"20": "<sup>20</sup> Gimna lianpipi a hong tuaksak nangmah in kei nong hingkiksak ding a, lei thukpi sung panin nong lakhiato ding hi.",
			"21": "<sup>21</sup> Nangmah in ka min hoihna nong khangsak ding a, nong hehnem kik ding hi.",
			"22": "<sup>22</sup> Ka Pasian aw, na thumannate hangin kei zong harp lasakna tawh nangmah kong phat ding hi. Israel-te’ Siangtho Pa aw, laiza lasakna tawh nangmah phatna ka sa ding hi.",
			"23": "<sup>23</sup> Nangmah phatna ka sak ciangin nuamin ka awng ding a, na hong hotkhiatna hangin ka lungsim khempeuh tawh nuamin ka awng ding hi.",
			"24": "<sup>24</sup> Keima siatna ding a zongte kizahhuaisak khin a, minsia khinzo ahih manun thuman tawh na hong huhna sunthapai-in ka gengen ding hi."
		},
		"72": {
			"1": "<sup>1</sup> Pasian aw, nangma thutang, kumpipa hilh inla, nangma thuman, kumpi tapa hilh in.",
			"2": "<sup>2</sup> Amah in thumanna tawh na mite tungah thu khen hen la, na mizawngte tungah thu a tangin khen tahen.",
			"3": "<sup>3</sup> Mual liante le mual neute in thumanna tawh na mite a dingin nopna tampi piangsak tahen.",
			"4": "<sup>4</sup> Amah in mizawngte a’ ding thu a manin khen hen la, mi cimawhte tungah suahtakna pia-in, midang a nengniamte sucipgawp tahen.",
			"5": "<sup>5</sup> Ni le kha a omlaiteng, khang tawntungin amah hing tahen.",
			"6": "<sup>6</sup> Amah pen pawn lak lopa tungah a kia guah, lei a kawtsak guahzu tawh kibang tahen.",
			"7": "<sup>7</sup> Ama hun sungin thuman pung hen la, khapi a bei mateng nopna om tahen.",
			"8": "<sup>8</sup> Ama ukna, tuipi khat pan tuipi khat, Gunpi panin leimong dongin om tawntung tahen.",
			"9": "<sup>9</sup> Ama galte khempeuh ama mai-ah kun uh hen la, amah a langpangte leilak kidenna uh hen.",
			"10": "<sup>10</sup> Tarshish kumpite le tuikulh neu-a kumpite in ama tungah siah pia uh hen la, Sheba le Seba kumpite in letsong puak ta uh hen.",
			"11": "<sup>11</sup> Kumpi khempeuh ama mai-ah bok uh hen la, minam khempeuh in ama na sem ta uh hen.",
			"12": "<sup>12</sup> Bang hang hiam cih leh mi cimawhte in a koh ciangin amah in honkhia a, mizawng, a huh ding a om lote amah in a honkhia hi.",
			"13": "<sup>13</sup> A thakiam, a cimawh mite amah in hehpih a, mi cimawhte’ nuntakna amah in a honkhia hi.",
			"14": "<sup>14</sup> Amah in amaute pammaihsa ahih manin netniamna le ngong hihna panin amaute a honkhia hi.",
			"15": "<sup>15</sup> Amah a khansau hen la, Sheba gam a khamte ama tungah kipia tahen. Ama a dingin thu kingetsak tawntung hen la, sunthapai-in ama a dingin thupha kingetsak tahen.",
			"16": "<sup>16</sup> Gam sung khempeuhah an tampi tak piang hen la, mual liante dawnah dim mema-in Lebanon gam hoih sung bang ta hen la, gamlak a lopate bangin khuapite sunga om mite pung ta uh hen.",
			"17": "<sup>17</sup> Ama min kip tawntung hen la, a minthanna kip paisuak hen. Ama hangin mite in thupha ngah hen la, minam khempeuh in amah pen thupha ngah pa, ci ta uh hen.",
			"18": "<sup>18</sup> Na lamdangte a bawl amah bek ahi Israel Pasian, Topa in thupha ngah tahen.",
			"19": "<sup>19</sup> A minthang ama min in thupha ngah tawntung hen la, ama minthanna tawh leitung khempeuh kidim tahen. Amen! Amen!",
			"20": "<sup>20</sup> Jessi’ tapa David’ thungetnate a beita ahi hi."
		},
		"73": {
			"1": "<sup>1</sup> Israel mite bangin a lungsim a siangtho a thutang mite tungah Pasian hoih takpi hi.",
			"2": "<sup>2</sup> Ahih hangin kei ka hih leh ka khe kisuipuk dektak a, ka khe taal dektak hi.",
			"3": "<sup>3</sup> Bang hang hiam cih leh migilote’ daupaina ka muh ciangin mi kihisakte ka eng hi.",
			"4": "<sup>4</sup> Bang hang hiam cih leh amaute in nat velvalna bangmah thuak lo uh a, a pumpi uh cidamin zol hilhial hi.",
			"5": "<sup>5</sup> Amaute in midangte bangin haksatna thuak lo uh a, amaute in midangte bangin gimna ngah lo uh hi.",
			"6": "<sup>6</sup> Tua ahih ciangin amaute in khainiang bangin kiphatsakna ok uh a, puan bangin ngongtatna silh uh hi.",
			"7": "<sup>7</sup> A lungsim panun gitlohna pusuaksak uh a, a ngaihsutna uh gitlohna tawh a dimlet hi.",
			"8": "<sup>8</sup> Amaute in mi thusim loin el pau uh a, kiliatsakna tawh a sucip dingin mi a tawng uh hi.",
			"9": "<sup>9</sup> Amaute’ gensiatna in vantung dong banto a, kiliatsakna tawh leitungah thu gen kawikawi uh hi.",
			"10": "<sup>10</sup> Tua ahih ciangin mite in amaute phat uh a, amau’ mawhna zong lo uh hi.",
			"11": "<sup>11</sup> Amaute in, “Pasian in bangci theih ding ahi hiam? Sangpenpa in phawk ding ahi hiam?” ci uh hi.",
			"12": "<sup>12</sup> Amaute migilo ahi uh hi. A tawntungin nuamtakin om hithiat uh a, amaute a hauhna uh khang semsem zaw lai hi.",
			"13": "<sup>13</sup> Ka lungsim siangsak a, mawhna ka bawl loh hangin a phattuamna om tuan lo hi.",
			"14": "<sup>14</sup> Bang hang hiam cih leh sunthapai-in gimna ka thuak a, zingsang simin hong kithuhilh hi.",
			"15": "<sup>15</sup> Tu-a bangin thu a gen hi leng, nangma mite tungah a thutak lo ka suak ding hi.",
			"16": "<sup>16</sup> Ahih hangin hih thu a bangci hiam, ci-in ka ngaihsut ciangin kei a dingin a lunggimhuai mahmah nasep khat hong suak a,",
			"17": "<sup>17</sup> Pasian’ biakinn sungah ka pai ciangin a thutawpna dongte ka tel hi.",
			"18": "<sup>18</sup> Nangmah in amaute mun nalna-ah na koih takpi ding a, a sia dingin amaute na tuksak ding hi.",
			"19": "<sup>19</sup> Tomno sungin amaute kisusia-in, lau mahmahna in amaute nilkhiamang ding hi.",
			"20": "<sup>20</sup> Amaute pen zan a mangmat tawh kibang lel a, na khanlawh ciangin amaute a bangci pian hiam, ci-in na phawk nawn kei hi.",
			"21": "<sup>21</sup> Ka lung khamin ka lungsim hong nat ciangin,",
			"22": "<sup>22</sup> keimah hai-in bangmah ka thei kei a, nangma mai-ah ganhing tawh ka kibang hi.",
			"23": "<sup>23</sup> Ahih hangin nangmah tawh ka omkhawm ngitnget a, ka khut taklamin kei na hong len hi.",
			"24": "<sup>24</sup> Thulahna tawh keimah nong makaih a, a nung ciangin minthanna munah na hong tunpih ding hi.",
			"25": "<sup>25</sup> Nang simloh vantungah kua nei ka hi hiam? Nang simloh ka deih ding leitungah kuamah om lo hi.",
			"26": "<sup>26</sup> Ka lungsim le ka pumpi zawngkhal kha ding a, ahih hangin Pasian pen ka lungsim hatna le keima a’ hi tawntung ding hi.",
			"27": "<sup>27</sup> Bang hang hiam cih leh nang tawh a kigamlate kisia ding uh a, nangma tungah a hong khialte na beisak ding hi.",
			"28": "<sup>28</sup> Ahih hangin kei a dingin Pasian’ kiangah om ding a hoih ahi hi. Na sepnate khempeuh ka gentheih nadingin Topa Pasian ka hong bel hi."
		},
		"74": {
			"1": "<sup>1</sup> Pasian aw, bang hangin kote hong paaikhia paisuak na hi hiam? Bang hangin na gam sunga om nangma tuute tungah heh na hi hiam?",
			"2": "<sup>2</sup> Tanglai-in na ngahsa na mihonte, nangma luah minam dingin na tatkhiatsate phawk in! Na tennasa Zion Mual hong phawk in.",
			"3": "<sup>3</sup> A sia densa munah hong pai in. Na biakinn sunga om khempeuh galte in susia khinta hi.",
			"4": "<sup>4</sup> Nangma galte mun siangtho laizangah awng uh a, amau’ dialte gualzawhna lim dingin a khai uh hi.",
			"5": "<sup>5</sup> Amaute pen tulak sing phatna-ah pai-in heipi tawh sing a phuk bang uh hi.",
			"6": "<sup>6</sup> Tua ciangin biakinn na a kizemte khempeuh sek-hei le sekpi tawh a satkham uh hi.",
			"7": "<sup>7</sup> Amaute in mei tawh na biakinn hal uh a, nangmah hong kibiakna mun a susia uh hi.",
			"8": "<sup>8</sup> Amaute in, “A vekpi-in zo mang khin ni,” kici uh a, gam sung tenga om Pasian biakna inn khempeuh mei tawh a hal uh hi.",
			"9": "<sup>9</sup> Kote in ka mailam thu ding uh ka thei kei uh hi. Kamsang khat zong om nawn lo a, bang tanvei hi ding, ci-in a thei kuamah ka om kei uh hi.",
			"10": "<sup>10</sup> Pasian aw, ka galte in bang tanvei hong thusim loin om ding ahi hiam? Langpangte in nangma min hong simmawh den ding ahi uh hiam?",
			"11": "<sup>11</sup> Bang hangin na khut dokkik a, na khut taklam na ang-ah koihcip na hi hiam?",
			"12": "<sup>12</sup> Ahi zongin Pasian pen tanglai pek a kipanin kumpi hi tawntung a, hih leitungah a hong honkhia zelzel ngei ka Kumpi ahi hi.",
			"13": "<sup>13</sup> Na vangliatna tawh tuipi na khenkham a, tuite tunga gulpite’ lutangte na sukham hi.",
			"14": "<sup>14</sup> Nangmah in Awle’ lutangte na sukham a, amah pen, gamlak ganhingte’ nek dingin na pia hi.",
			"15": "<sup>15</sup> Ciktuite le luite na phulsak a, guntui luangte na kangsak hi.",
			"16": "<sup>16</sup> Sun pen nangma a’ hi a, zan zong nangma a’ mah ahi hi. Nangmah in ni le kha na bawl hi.",
			"17": "<sup>17</sup> Leitung gamgi khempeuhte le phalbi hun le khuakhal hunte na bawl khin hi.",
			"18": "<sup>18</sup> Topa aw, galte in nang hong thusim lohna le, dawibia mite in nangma min a hong simmawhna hong phawk ta in.",
			"19": "<sup>19</sup> A cimawh mite a gal gilote uh khut sungah nusia kei inla, bawlsiatna a thuak mite mangngilh kei in.",
			"20": "<sup>20</sup> Nangma thuciamna hong pi ngaihsut in; bang hang hiam cih leh leitung mun mialna khempeuh mi ngongtatte tawh kidim hi.",
			"21": "<sup>21</sup> A kisikcip mite zahhuaisak kei inla, mizawng le mi cimawhte nangma min kiphatsak in.",
			"22": "<sup>22</sup> Pasian aw, tho inla, nangma thu-ah hong pang in. Dawibia mite in sun tawntungin nang a hong thusim lohna hong phawk ta in!",
			"23": "<sup>23</sup> Nangma galte’ kikona aw, nang a hong langpangte a gamlum semsemna mangngilh kei ta in."
		},
		"75": {
			"1": "<sup>1</sup> Pasian aw, nangma tungah ka lungdam mahmah uh a, nangma tungah ka nuam mahmah uh hi. Nangma liatna thu ka gen uh a, a lamdang na bawlnate ka sut kikkik uh hi.",
			"2": "<sup>2</sup> A hun ka sehsa ni ciangin thu a manin ka khen ding hi.",
			"3": "<sup>3</sup> Leitung le a tunga tengte khempeuh a kilin’ ciangin a khuampite a kipsak pa keimah ka hi hi.",
			"4": "<sup>4</sup> A kiphasakte tungah, “Kiphasak kei un,” a gilote tungah, “Kihisak kei un.",
			"5": "<sup>5</sup> Kihisak kei unla, kiphatsakna tawh kampau kei un,” ka ci hi.",
			"6": "<sup>6</sup> Bang hang hiam cih leh vangliatna pen nisuahna lam ahi a, nitumna lam ahi a, gamlak pan ahi zongin a hong pai hi lo hi.",
			"7": "<sup>7</sup> Mihing khat a sangsak, mihing khat a niamsak thukhen pa pen Pasian ahi hi.",
			"8": "<sup>8</sup> Bang hang hiam cih leh Topa’ khut sungah leenggahzu a phuan, a kihelkim ngingei hai khat om a, amah in tua sung panin hong bungkhia ding a, leitung migilo khempeuh in a tawdat dong takin a liaktum ding uh hi.",
			"9": "<sup>9</sup> Ahih hangin kei ahihleh ka lungdam ngitnget ding a, Jakob Pasian’ tungah phatna late ka sa ding hi.",
			"10": "<sup>10</sup> Migilote’ vangliatna khempeuh amah in susia ding a, ahih hangin thuman mite’ vangliatna khang semsem ding hi."
		},
		"76": {
			"1": "<sup>1</sup> Judah gam sungah Pasian kithei a, Israel gam sungah ama min lian hi.",
			"2": "<sup>2</sup> Zion khua sungah ama tenna mun kibawl hi.",
			"3": "<sup>3</sup> Amah in tua lai-ah thaltangte, lum, namsau, le galhiamte a kuaitan hi.",
			"4": "<sup>4</sup> A om ngitnget mual liante sangin na min thangzaw a, na lianzaw hi.",
			"5": "<sup>5</sup> A thahatte’ neihsa nate kisutkhia a, amaute ihmucip suak uh hi.",
			"6": "<sup>6</sup> Jakob’ Pasian aw, nangma thuhilhna hangin sakol le a tung tuang pa khawlcip uh hi.",
			"7": "<sup>7</sup> Ahih hangin nang na kihtakhuai mahmah hi. Na heh khit phot ciangin nangma mai-ah kua ding ngam nawn ding ahi hiam?",
			"8": "<sup>8</sup> Vantung panin thukhenna na genkhia hi. Gimna a thuak leitung mi khempeuh a hon dingin thukhen dingin Pasian a kipat ciangin leitung lau mahmahin tang hetloin a om khikhe hi.",
			"10": "<sup>10</sup> Mihingte’ hehna in nang hong kiphatna ding piangsak ding a, na hehna panin a suakta mite in nangmah pahtawina pawi a bawl ding uh hi.",
			"11": "<sup>11</sup> Topa na Pasian’ tungah na thuciamnate uh pia unla, tuate khempeuh zui un. Leitung kumpite sangin a kihtakhuai zaw, uliante’ lungsim a niamkhiat, zahtak ding ahipa’ tungah, ama kiimah a om mi khempeuhte in letsong puak ta uh hen!"
		},
		"77": {
			"1": "<sup>1</sup> Pasian’ tungah a gingin ka kiko khia a, a hong zaktheih nadingin a gingin ka kiko hi.",
			"2": "<sup>2</sup> Ka lungkham hunin keimah in Topa ka zong hi. Zanin thu ngenin gim hetloin ka khut ka zan a, ahi zongin hehnepna ka ngah kei hi.",
			"3": "<sup>3</sup> Keimah in Pasian ka ngaihsun a, ka tautau hi. Lung ka geelgeel a, ka gim mahmah hi.",
			"4": "<sup>4</sup> A ihmu lo dingin kei na hong bawl a, lungkham lua-in ka pau thei kei hi.",
			"5": "<sup>5</sup> Hun luite ka ngaihsun a, sawtpek lai-a kumte ka phawk hi.",
			"6": "<sup>6</sup> Zanthapai-in ka lungsimah ka kihoho a, lung geelgeelin thu ka kan ciangin:",
			"7": "<sup>7</sup> “Topa in hong nial paisuakin, kei tungah maipha hong piakik lo ding hiam?",
			"8": "<sup>8</sup> Ama itna kip bei paisuakin, ama thuciamte maimang suak ding hiam?",
			"9": "<sup>9</sup> Pasian in hehpihna a neih ding mangngilh khinta ahi hiam? Ama hehna in hehpihnate vukcip khin ahi hiam?” ka ci hi.",
			"10": "<sup>10</sup> Tua bang ahihleh, “Sangpenpa’ hat nawn lohna pen ka khakham veina ahi hi,” ka ci hi.",
			"11": "<sup>11</sup> Topa’ sepnate ka lungsimah ka phawk ding a, hun lui lai-a nangma na lamdangte ka ciamteh ding hi.",
			"12": "<sup>12</sup> Nangma nasepna khempeuh ka lungngaingai ding a, nangma sep na liante ka ngaihsunsun ding hi.",
			"13": "<sup>13</sup> Pasian aw, nangma lampi siangtho hi. Eima Pasian tawh kibangin bang pasian lian ahi hiam?",
			"14": "<sup>14</sup> Nang pen na lamdangte a bawl, minam dangte’ lakah na vangliatna a langkhiasak khin Pasian na hi hi.",
			"15": "<sup>15</sup> Nangmah in na vangliatna tawh Jakob le Josef’ suante, na mite na honkhia hi.",
			"16": "<sup>16</sup> Tui in nang hong muh ciangin Pasian aw, tuite in nang hong muh ciangin a lau uh hi. Tui thukpi zong a ling hi.",
			"17": "<sup>17</sup> Meiipite in tui sungkhia-in, vante ging damdam a, nangma thaltangte mun citengah a leeng uh hi.",
			"18": "<sup>18</sup> Na vanging lianpi pingpei sungah omin, khuaphialepte in leitung taan a, leitang linggawpin a kising damdam hi.",
			"19": "<sup>19</sup> Nangma lamlianpi tuipi tung hi a, nangma lamneute zong luiliante’ tung mah ahi hi. Ahi zongin na khekhapte kimu lo hi.",
			"20": "<sup>20</sup> Nangmah in Moses le Aaron’ khut tawh nangma mite tuuhon bangin na makaih hi."
		},
		"78": {
			"1": "<sup>1</sup> Ka mite aw, keima hilhna ngai unla, ka kam tawh ka thugente na bil uh hong ngat un.",
			"2": "<sup>2</sup> Note tungah thugentehna zangin ka kam ka-in thu ka hong gen ding hi. I pu i pate in hong gensa, eite in i zaksa le i theihsa, tanglai-a thuthukte ka hong genkhia ding hi.",
			"4": "<sup>4</sup> Hih thute, i tate tungah eite in im loin, a hong piang lai ding khang thakte tungah, Topa’ minthang nasepna, ama vangliatna, ama sepsa na lamdangte i gen ding hi.",
			"5": "<sup>5</sup> Amaute pen Pasian tungah a lungsim thuman lo, lungsim kip a nei lo khangmi, lungsim khauhin a lehdo khangmi, amau’ pulepate tawh kibang loin, amaute in Pasian sungah amau’ lametna koihin, Pasian’ nasepnate mangngilh loin, ama thupiakte zui-in, a suak nai lo naupangte, a hong piangkik khang thakte in a thu thei-in, amaute ding khia-in amau’ tuletate tungah a thu a gentheih nadingin, amah in, i pate in a tate a hilhsawn dinga a sawl ahi, Israel sungah thukham khat koihin, Jakob sungah tecipanna khat a koih hi.",
			"9": "<sup>9</sup> Thal a tawi Efraim mite, galkido ni-in nungkik uh hi.",
			"10": "<sup>10</sup> Amaute in Pasian’ thuciamna zui lo uh a, ama thukham bangin gamta nuam lo uh hi.",
			"11": "<sup>11</sup> Ama bawlsa le amaute tungah nalamdang a lahsate amaute in mangngilh uh hi.",
			"12": "<sup>12</sup> Egypt gam sung Zoan munah, a pu a pate uh’ muhna-ah amah in nalamdang a bawl hi.",
			"13": "<sup>13</sup> Amah in tuipi kikhensakin amaute kantansak a, tuite a lompi-in a omsak hi.",
			"14": "<sup>14</sup> Sun hunin amah in amaute meiipi khat tawh kha a, zan tawntung, meikuang taang khat tawh amaute a kha hi.",
			"15": "<sup>15</sup> Amah in gam sungah suangpite kitamsak a, tuithukpi sung panin a piangkhia bangin amaute’ tungah tui dawn ding tampi a pia hi.",
			"16": "<sup>16</sup> Amah in suangpi sung panin luitui luangkhiasak a, guntui luang bangin tuite a luangsak hi.",
			"17": "<sup>17</sup> Ahi zongin ama tungah amaute khial lailai uh a, Sehnel gam sungah Sangpen pa a lehpan uh hi.",
			"18": "<sup>18</sup> Amaute in amau’ duh mahmah an a kalhna uh tawh amaute in a lungsim sung uhah Pasian a ze-et uh hi.",
			"19": "<sup>19</sup> Amaute in Pasian gensia uh a, “Pasian in gamlakah an pia thei ding ahi hiam?",
			"20": "<sup>20</sup> Amah in suangpi sat a, tui lengkhia-in tuite dimlet takpi ahi hiam? Amah in ama mite, an ahi a, sameh ahi zongin a pia thei takpi ahi hiam?” a ci uh hi.",
			"21": "<sup>21</sup> Topa in tua thu a zak ciangin hehna tawh kidimin, meikuang tawh Jakob sugawp a, Israel tungah a heh semsem hi.",
			"22": "<sup>22</sup> Bang hang hiam cih leh amaute in Pasian um lo uh a, a honkhiazo dingin muang lo uh hi.",
			"23": "<sup>23</sup> Ahi zongin amah in, tunga om vantungte thu pia-in, vantung kongte hong a,",
			"24": "<sup>24</sup> nek dingin amau tungah manna an zusakin, amaute tungah vantung an a pia hi.",
			"25": "<sup>25</sup> Mihingte in vantung mite’ an ne uh a, amah in amaute tungah an tampi a puak hi.",
			"26": "<sup>26</sup> Amah in vantungah nisuahna huih nungsakin, ama vangliatna tawh leitaw lam huih paikhiatpih a,",
			"27": "<sup>27</sup> amah in amaute tungah leivui zah-a tam sa zusak a, tuipi sehnel zah-a tam vasate a khiatsuk hi.",
			"28": "<sup>28</sup> Amau’ giahphual laizang, amau’ omna kiim khempeuhah tuate a kiasak hi.",
			"29": "<sup>29</sup> Amau’ duh pen pia ahih manin, amaute in ne-in gilvah uh hi.",
			"30": "<sup>30</sup> Ahih hangin amaute in a duh pen uh a kham ma, amau’ kam sungah an a omlaipi mahin,",
			"31": "<sup>31</sup> amaute’ tungah Pasian’ hehna tungkikin amah in amaute lakah a hatpen teng thatin, Israel-te’ muanlesuan teng a vatlum hi.",
			"32": "<sup>32</sup> Hih na lamdangte khempeuh a omkhin hinapi-in amaute khial lai veve uh a, ama na lamdangte’ hangin amaute in um tuan lo uh hi.",
			"33": "<sup>33</sup> Tua ahih ciangin amah in amau’ hunte husan’ khat bangin maimangsak a, amau’ nuntakna, launa lianpi tawh a beisak hi.",
			"34": "<sup>34</sup> Amaute pawlkhat a thah khit ciangin a omlai mite in amah zong pan uh hi. Amaute kisikin, lungsim taktak tawh Pasian a zong uh hi.",
			"35": "<sup>35</sup> Amaute in Pasian pen, amaute a honkhia, Sangpen Pasian, amaute a hupa ahihna a phawk uh hi.",
			"36": "<sup>36</sup> Ahih hangin amaute in a kampi bek uh tawh amah phatkhem uh a, a leii uh tawh ama tungah zuaugen uh hi.",
			"37": "<sup>37</sup> Amaute’ lungsim ama lamah kip lo uh a, ama thuciamna-ah amaute thuman lo uh hi.",
			"38": "<sup>38</sup> Ahi zongin amah in hehpihna lungsim nei ahih manin amau’ khialhnate maisakin, amaute susia lo hi. Amah in a hehna ip zelzel a, a hehna khempeuh phongkhia lo hi.",
			"39": "<sup>39</sup> Amah in, amaute pen mihing hi lel a, a hong paikik nawn lo huihnung bang ahihna uh a phawk hi.",
			"40": "<sup>40</sup> Amaute in gamlakah amah lehdo zelzel uh a, sehnel gam sungah amah dahsak uh hi.",
			"41": "<sup>41</sup> Amaute in amah ze-et kikkik uh a, Israel-te’ Siangtho Pasian a phin uh hi.",
			"42": "<sup>42</sup> Galte’ kiang panin amah in amaute a hotkhiat ni hitaleh, Egypt gamah ama limte a bawl hun lai hitaleh, Zoan gamah a bawl a na lamdangte hitaleh, ama vangliatna hitaleh, amaute in ngaihsutin nei lo uh hi.",
			"44": "<sup>44</sup> Amaute in a luituite uh a dawn theih loh nadingin amau’ guntuite amah in sisan a suaksak hi.",
			"45": "<sup>45</sup> Amaute a petthei cippi honte, amaute’ lote a susia uiphukte amau’ lakah a sawl hi.",
			"46": "<sup>46</sup> Amau’ lo ante tangngol pia a, amau’ sepna gahte kauphe a pia hi.",
			"47": "<sup>47</sup> A leengguite uh gial tawh denggawp a, a theithekte uh vukkhal tawh susia hi.",
			"48": "<sup>48</sup> A ganhingte uh gial tawh denglum a, a gan khawite uh keek tawh a denglum hi.",
			"49": "<sup>49</sup> Amaute’ tungah a lauhuai ama sinsona, hehna, thangpaihna, gimna, le a susiathei van mi honkhat a khah hi.",
			"50": "<sup>50</sup> Amah in a sinsona ip loin, kuamah hinkhawi lo a, pulnatna tawh amaute a sisak hi.",
			"51": "<sup>51</sup> Ham’ suante’ inn sungah a ta upa pen teng, Egypt gam sung tacil khempeuh amah in a vatmai hi.",
			"52": "<sup>52</sup> Tua ciangin amah in tua bangin ama mite gamlakah paikhiatpihin, ganhing honpi bangin amaute a paipih hi.",
			"53": "<sup>53</sup> Amah in a muanhuaina munah amaute paipih ahih manin amaute lau lo uh hi. Ahih hangin tuipi in amau’ galte tuumcip hi.",
			"54": "<sup>54</sup> A khut taklam tawh ama ngahsa mual ahi, a gam siangtho-ah amaute a paipih hi.",
			"55": "<sup>55</sup> Amau’ mai panin midangte hawlkhia-in, amaute’ luah ding neihsa hawmsak a, Israel minamte amau’ buk sungah a tengsak hi.",
			"56": "<sup>56</sup> Ahi zongin amaute in Sangpen Pasian ze-etin lehdo uh a, ama thupiakna zui loin,",
			"57": "<sup>57</sup> a pu a pate uh mah bangin kiheikhia-in a zuau gamtat uh hi. Thal ginalo bangin amaute a kihuiheek uh hi.",
			"58": "<sup>58</sup> Bang hang hiam cih leh amaute in a munsangte uh tawh amah a sinso nadingin phinphin uh a, amau’ milim bawlte tawh ama hazatna ding a piangsak uh hi.",
			"59": "<sup>59</sup> Pasian in a zak ciangin heh pha mahmah a, amah in Israel-te a nial siangtho hi.",
			"60": "<sup>60</sup> Mihingte’ lakah ama omna puanbuk ahi, Shiloh khua-a ama omna biakinn nusia a,",
			"61": "<sup>61</sup> ama vangliatna, galte’ tungah ap a, ama minthanna, galte’ khutah a pia hi.",
			"62": "<sup>62</sup> Amah in ama mite namsau tawh sisak a, ama luahte tungah a hehna a nga hi.",
			"63": "<sup>63</sup> Mei in a tangvalte kanglum a, a nungakte’ pasal ding kuamah om nawn lo hi.",
			"64": "<sup>64</sup> Amau’ siampite, namsau in puksak a, amau’ zite in a pasalte kah zo lo uh hi.",
			"65": "<sup>65</sup> Tua ciangin Topa pen zukhamin a awng mi thahatpa, a ihmu tho bangin a khanglo hi.",
			"66": "<sup>66</sup> Amah in a langpangte zo a, a maizum tawntung dingin amaute a koih hi.",
			"67": "<sup>67</sup> Amah in Josef’ suante nial a, Efraim minamte teello hi.",
			"68": "<sup>68</sup> Ahih hangin ama it Zion Mual, Judah minam a teel hi.",
			"69": "<sup>69</sup> A kip den dingin a phuhsa leitang bang leh, a vantung inn bangin ama biakinn a lam hi.",
			"70": "<sup>70</sup> Amah in ama mi Jakob, ama luah Israel a cing dingin, no a nei tuupite a cinna, tuubukte panin la-in, ama nasem David a teel hi.",
			"72": "<sup>72</sup> Amah in lungsim thutang tawh amaute hoihtakin cingin, a siam mahmah a khut tawh amaute lam a lak hi."
		},
		"79": {
			"1": "<sup>1</sup> Pasian aw, na luah gam sungah dawibiate hong pai uh hi. Amaute in na biakinn siangtho ninsak gawp uh a, Jerusalem khuapi siasak gawp khin uh hi.",
			"2": "<sup>2</sup> Amaute in, na nasemte’ luanghawmte huihlak vasate pia uh a, na mi siangthote’ sate leilak ganhingte a pia uh hi.",
			"3": "<sup>3</sup> Amaute in Jerusalem kimkotah tui buakkhiat bangin amaute’ sisan buakhia uh a, amaute a vui ding kuamah om lo hi.",
			"4": "<sup>4</sup> Kote pen ka vengte uh’ zahko, ka kiim uha omte in a hong ko a hong nuihsat ka suak khinta uh hi.",
			"5": "<sup>5</sup> Topa aw, bang tanvei hi ding ahi hiam? Heh paisuak ding na hi hiam? Nangma hazat hehna meikuang bangin kuang paisuak ding ahi hiam?",
			"6": "<sup>6</sup> Nangmah a hong thei lo minamte tung le, nangma tungah thu a hong ngen lo kumpi gamte tungah hehgawp in.",
			"7": "<sup>7</sup> Bang hang hiam cih leh amaute in ka mite uh thatmang khin uh a, ka gam sung khempeuh uh susiagawp khin uh hi.",
			"8": "<sup>8</sup> Ka pu ka pate uh mawhna hangin ko a suanlekhakte hong lang ngaihsut kei inla, hong kiniamkoih ahih manin kote a huh dingin na hehpihna hong paisak mengmeng in.",
			"9": "<sup>9</sup> Kote a hong honkhia Pasian aw, nangma min a than nadingin kote hong huhin, nangma min hangin kote hong khahkhia-in, ka mawhnate uh hong maisak ta in.",
			"10": "<sup>10</sup> “Amaute’ Pasian koi-ah om ahi hiam?” minam dangte in a cih ding kilawm ding ahi hiam? Na nasemte’ sisan luangkhia a phulakna pen, minam dangte’ lak, komau’ muhna-ah kitheisak in.",
			"11": "<sup>11</sup> Thongkiate’ tauna ngai inla, thah dingin a kisehte na vangliatna tawh kizui-in suaktasak in.",
			"12": "<sup>12</sup> Amaute in nang hong zahkona mah tawh ka vengte uh’ ang sungah a zah sagihin thuk in, Topa!",
			"13": "<sup>13</sup> Tua ciangin nangma mi, nangma gam sung tuu kote in nangma tungah lungdamna kong lak ngitnget ding uh a, a khang khangin nangmah phatnate ka gengen ding uh hi."
		},
		"80": {
			"1": "<sup>1</sup> Tuuhon bangin Josef a paipih, Israel Tuucingpa aw, ngai in! Kherub tungah a tupa aw,",
			"2": "<sup>2</sup> Efraim, Benjamin le Manasseh’ mai-ah taangkhia in! Na tha saan inla, kote a honkhia dingin hong pai ta in.",
			"3": "<sup>3</sup> Ka ngei uh hong bangsakkik in, Pasian aw. Kote khempeuh hong kihotkhiat theih nadingin na maitang hong taangsak in.",
			"4": "<sup>4</sup> Vanglian Topa Pasian aw, na mite’ thungetna-ah bang tanvei sinso niloh ding na hi hiam?",
			"5": "<sup>5</sup> Nangmah in a an dingun amaute tungah khitui na pia a, amaute’ dawn dingin khitui tampi na pia hi.",
			"6": "<sup>6</sup> Nangmah in, ka vengte uh’ thusim lohin kote na hong bawl a, ka galte un hong thusim loin hong nuihsan uh hi.",
			"7": "<sup>7</sup> Ka ngei uh hong bangsakkik in, Vanglian Pasian aw. Kote khempeuh hong kihotkhiat theih nadingin na maitang hong taangsak in.",
			"8": "<sup>8</sup> Nangmah in Egypt panin leenggui khat na la a, minam dangte hawlkhia-in, tua leenggui na suan hi.",
			"9": "<sup>9</sup> Nangmah in tua leenggui a dingin leitang na hahsiang a, amah in zungthuk kha-in gam sung a dim hi.",
			"10": "<sup>10</sup> Ama liim in mual liante hoihtakin liimsun a, a hiang in taamtak sing liante hoihtakin khuh a,",
			"11": "<sup>11</sup> tuipi lamah a hiangte zamin, a dawnngekte in Gunpi lam a zuan hi.",
			"12": "<sup>12</sup> Tua ahih ciangin, lampi-ah a pai mi khempeuh in a gah a lawhtheih nadingin, bang hangin nangmah in a daigawl suvang na hi hiam?",
			"13": "<sup>13</sup> Gamlak a om ngal in susiagawp a, zangsung sa khempeuh in kivakna-in nei uh hi.",
			"14": "<sup>14</sup> Hong kiheikik in, Vanglian Pasian aw. Vantung panin hong ensukin hong mu in. Na khut taklam in a suansa, hih leenggui hong don in.",
			"16": "<sup>16</sup> Amaute in mei tawh halin sattan gawp uh hi. Amaute heh et inla, susiagawp in.",
			"17": "<sup>17</sup> Ahih hangin nangma a dingin na hatsak mi’ tapa, na taklama om mipa tungah na thahatna guan in.",
			"18": "<sup>18</sup> Tua ciangin nang kiang panin ka kiheikik nawn kei ding uh hi. Kote hong nungtasak in, nang kong phat ding uh hi.",
			"19": "<sup>19</sup> Ka ngei uh hong bangsakkik in, Vanglian Topa Pasian aw. Kote khempeuh hong kihotkhiat theih nadingin na maitang hong taangsak in."
		},
		"81": {
			"1": "<sup>1</sup> Eite’ thahatna Pasian’ tungah nakpitakin la sa unla, Jakob Pasian’ tungah lungdamin awng un.",
			"2": "<sup>2</sup> La khat phuangin, khuangno tumin, a ngaih laiza khausai lasakna le harp khausai lasakna limtakin tum un.",
			"3": "<sup>3</sup> Khadet, khalik, i pawi ni-in peengkul tum un.",
			"4": "<sup>4</sup> Bang hang hiam cih leh, tua bang hih ding pen Israel-te a dingin thukham hi a, Jakob Pasian’ biakna ngeina a kip khat ahi hi.",
			"5": "<sup>5</sup> Egypt gamah a pai lai-un Israel mite’ tungah thupiakna-in amah in a neih ahi hi. Ka theih ngei loh kampau khat hih bangin ka za hi:",
			"6": "<sup>6</sup> “Na liangko uha om na vangikte uh ka hong lakkhiatsak a, na khut uha vangikte ka hong khiasak hi.",
			"7": "<sup>7</sup> Na cihmawh uh ciangin kei na hong sam uh a, keimah in note ka hong honkhia hi. A kilang lo vanging sung panin note ka hong dawng a, Meribah tui phualte-ah note ka hong ze-et hi.",
			"8": "<sup>8</sup> Ka mite aw, note kong thuhilh laitakin limtakin hong ngai un. Israel-te aw, keima thu a hong ngai hi hoh le-uh cin!",
			"9": "<sup>9</sup> Note’ lakah pasian dang om lo ding a, pasian dang khat’ mai-ah na kun kei ding uh hi.",
			"10": "<sup>10</sup> Egypt gam panin note a hong lakhia, Topa na Pasian uh ka hi hi. Na kam uh a golin ka un, keimah in kong dimsak ding hi.",
			"11": "<sup>11</sup> “Ahih hangin ka mite in keima thu hong ngai lo uh a, Israel-te in keima thu themkha zong zui lo uh hi.",
			"12": "<sup>12</sup> Tua ahih ciangin a ut bangun a gamta dingin amau’ lungsim khauhna bangin ka gamtasak hi.",
			"13": "<sup>13</sup> Ka mite in ka thu hong ngai-in, keima deih bangin Israel a gamta hileh!",
			"14": "<sup>14</sup> Amau’ galte khempeuh ka zawhsak pak ding a, amau’ galte langpangin ka khut ka liik ding hi.",
			"15": "<sup>15</sup> Kei a hong mudahte ka mai-ah hong kun ding uh a, amaute’ gimthuakna kip paisuak ding hi.",
			"16": "<sup>16</sup> Mangbuh hoihpen tawh note ka hong vak ding a, suangpi pana khuaizu tawh note kong gilvahsak ding hi,” a ci hi."
		},
		"82": {
			"1": "<sup>1</sup> Thu vaihawm kikhopna sungah Pasian in ama panmun hong len a, amah in pasian-te’ lakah thu a khen hi.",
			"2": "<sup>2</sup> “Note in bang tanvei a man loin thu khenin, migilote tungah angvanna zang ding na hi uh hiam?",
			"3": "<sup>3</sup> A ginalo mite le pa a nei lo mite tungah thuman unla, a thuakte le a cimawhte’ thu a manin khen un.",
			"4": "<sup>4</sup> A ginalo mite le a cimawh mite hon unla, migilote’ khutsung panin amaute honkhia un,” a ci hi.",
			"5": "<sup>5</sup> Amaute in thutheihna ahi a, thutelna ahi zongin bangmah nei lo uh a, khuamial sungah gamta uh ahih manin leitung bulpite khempeuh a kilinggawp hi.",
			"6": "<sup>6</sup> Ke’n kong cihin-ah, “Note khempeuh, Sangpenpa’ tate, pasian-te na hi uh hi.",
			"7": "<sup>7</sup> Ahi zongin mite bangin si-in, kumpi khat peuhpeuh bangin na kia ding uh hi,” kong ci hi.",
			"8": "<sup>8</sup> Pasian aw, tho in; leitung mite thu khen in. Bang hang hiam cih leh minam khempeuh nangma a’ ahi hi."
		},
		"83": {
			"1": "<sup>1</sup> Pasian aw, dai dide-in om kei in. Lungnuamin, tang loin ommawk kei in, Pasian aw.",
			"2": "<sup>2</sup> Bang hang hiam cih leh na galte in gamlumna piangsak uh a, nang hong mudahte kiphasak mahmah uh hi.",
			"3": "<sup>3</sup> Amaute in khem siamna tawh na mite thangsiah uh a, amaute in na it mite langpangin thu kikum uh hi.",
			"4": "<sup>4</sup> Amaute in, “Hong pai un, minam khat hihna panin amaute beisak ni. Israel min peuhmah kiphawksak nawn kei ni!” ci uh hi.",
			"5": "<sup>5</sup> Amaute in siatna ding geelin kithukhat uh a, nangmah hong langpangin thuciamna a bawl uh hi.",
			"6": "<sup>6</sup> Edom mite le Ishmael mite, Moab le Hagri mite,",
			"7": "<sup>7</sup> Gebal, Ammon, le Amalek mite, Filistia le Taia khua mite tawh thuciam a bawl uh hi.",
			"8": "<sup>8</sup> Assiria mite in zong amaute pawlpih uh a, amaute pen Lot’ suanlekhakte a dingin pawl muanhuaite ahi uh hi.",
			"9": "<sup>9</sup> Endor munah a kizogawp, leilakah a luang uh a muatgawp, Midian mite’ tungah na bawl bang leh, Kishon gun-a Sisera le Jabin-te’ tungah na bawl bangin amaute tungah bawl in.",
			"11": "<sup>11</sup> “Pasian’ gam hoihte eima tan’ dingin la ni,” a ci Oreb le Zeeb-te bangin amau’ miliante bawl inla, Zeba le Zalmunna-te bangin amau a ukte khempeuh bawl in.",
			"13": "<sup>13</sup> Ka Pasian aw, amaute pen pingpei sunga ninnen, huih mai-a ansi leeng bangsak ta in.",
			"14": "<sup>14</sup> Mei in gamlak a haltum bang, mualliante a kuansak bangin",
			"15": "<sup>15</sup> na khuapi huihpi tawh amaute delh inla, na huihpi tawh amaute lausak gawp in.",
			"16": "<sup>16</sup> Topa aw, amaute in na min hong zontheih nadingin amaute khempeuh maizumna tawh kidimsak in.",
			"17": "<sup>17</sup> Amaute maizumin lungkia densak inla, a mindai-in siasak in.",
			"18": "<sup>18</sup> Topa a kici min nei nangmah bek leitung khempeuhah a Sangpenpa na hihna amaute theisak in."
		},
		"84": {
			"1": "<sup>1</sup> Vanglian Topa aw, nangma tenna mun bangzah takin etlawm ahi hiam?",
			"2": "<sup>2</sup> Ke’n ka lunggulh mahmah hi. Topa’ huangsung ka lunggulh mahmah a, ka lungsim le ka pumpi a nungta Pasian’ tungah lungdam mahmahin la a sa hi.",
			"3": "<sup>3</sup> Vanglian Topa, ka kumpi le ka Pasian aw, na biakna tau-ah, kawlgit nangawn in a inn ding mu a, phialphiah in a omna ding, a note a koihna ding bu a mu hi.",
			"4": "<sup>4</sup> Nangma inn sungah tengin, nangmah phatna a sa ngitnget mite thupha ngah mi ahi uh hi.",
			"5": "<sup>5</sup> Nangma tung panin thahatna ngahin Zion zuatna lampi a tawn nuam mite thupha ngah mi ahi uh hi.",
			"6": "<sup>6</sup> Amaute in Kuamkeu mun kantanin a pai laitakun tua kuam pen ciktui tampi tawh kidim a, guahzu masate in zong tua mun pen bualtuite tawh a kidimsak hi.",
			"7": "<sup>7</sup> Amaute a paikawmun a tha uh hat semsem a, pasian-te’ Pasian Zion-ah mu ding uh hi.",
			"8": "<sup>8</sup> Vanglian Topa Pasian aw, ka thungetna hong za inla, ka thungetna hong ngai in, Jakob Pasian!",
			"9": "<sup>9</sup> Pasian aw, kote a hong hu ding pa hong etsak inla, na sathau nilh pa hong kem in.",
			"10": "<sup>10</sup> Bang hang hiam cih leh mun dangah ni tulkhat om sangin nangma huang sungah ni khat om hoihzaw hi. Gitlohna inn sungah ka ten sangin ka Pasian’ inn kongcing pa ka hi nuamzaw hi.",
			"11": "<sup>11</sup> Bang hang hiam cih leh Topa Pasian pen eite a hong hupa a minthang i kumpi hi a, maipha le pahtawina a hong piapa ahi hi. Thumanin a gamta mite tungah Topa in na hoih bangmah siit lo hi.",
			"12": "<sup>12</sup> Vanglian Topa aw, nangmah a hong muang mite, thupha ngah mi ahi uh hi."
		},
		"85": {
			"1": "<sup>1</sup> Topa aw, nangma leitang na hehpih a, Jakob’ nopsaknate a ngeina na bangsakkik hi.",
			"2": "<sup>2</sup> Na mite’ mawhna na maisak a, amau’ khialhna khempeuh na maisak hi.",
			"3": "<sup>3</sup> Na hehna khempeuh na damsak a, na sinsona na daisak hi.",
			"4": "<sup>4</sup> Kote hong honkhia Pasian aw, kote ka ngei uh hong bangsakkik inla, kote tunga na lungkim lohna hong beisak ta in.",
			"5": "<sup>5</sup> Kote’ tungah heh paisuak ding na hi hiam? Khang tawntungin heh paisuak ding na hi hiam?",
			"6": "<sup>6</sup> Kote in nangmah kong phat theih nadingun ko na mite hong nungtasakkik lo ding na hi hiam?",
			"7": "<sup>7</sup> Topa aw, kote tungah na itna kip hong lak inla, hong huhin hong hon in.",
			"8": "<sup>8</sup> Topa Pasian’ thugen ding hong zasak dih un. Bang hang hiam cih leh ama lamah lungsim takpi tawh a kihei ama mi siangtho, ama mite’ tungah kilemna thu a gen ding hi.",
			"9": "<sup>9</sup> I gam sungah minthanna a om theih nadingin amah a zahtakte a dingin ama hong hotkhiatna hong om takpi hi.",
			"10": "<sup>10</sup> Itna kip le thutak kigawm ding a, thuman le kilemna kihual ding uh hi.",
			"11": "<sup>11</sup> Leilak panin thutak hong pokhia ding a, vantung panin thuman in hong ensuk ding hi.",
			"12": "<sup>12</sup> Topa in a hoih nate eite tungah hong pia ding a, i leitang in hauhna piangsak ding hi.",
			"13": "<sup>13</sup> Topa’ mai-ah thuman na ma pai ding a, ama lampi a bawlkhol ding hi."
		},
		"86": {
			"1": "<sup>1</sup> Topa aw, kei hehpihhuai-in cimawh ka hih manin na bil hong ngat inla, hong dawng in.",
			"2": "<sup>2</sup> Mihoih ka hih manin kei hong kem in. Nangmah a hong muang na nasempa hong hon in.",
			"3": "<sup>3</sup> Nang pen ka Pasian na hi hi. Topa aw, sun tawntung hong kiko ka hih manin kei hong hehpih in.",
			"4": "<sup>4</sup> Topa aw, nangma tungah thu hong ngen ka hih manin na nasempa hong kipaaksak in.",
			"5": "<sup>5</sup> Bang hang hiam cih leh Topa aw, nangmah hoihin mawhna na maisak a, hong ngente khempeuh tungah itna kip tampi na nei hi.",
			"6": "<sup>6</sup> Topa aw, ka thungetna hong za inla, nang tungah thumin kong kikona hong ngai in.",
			"7": "<sup>7</sup> Kei hong dawng na hih manin ka haksat hun ciangin nangma tungah kong ngen hi.",
			"8": "<sup>8</sup> Topa aw, pasian-te lakah nang tawh a kibang kuamah om lo a, nangma sep bang, kuamah in sem thei lo hi.",
			"9": "<sup>9</sup> Topa aw, na bawlsa minam khempeuh hong pai-in na mai-ah hong kun ding uh a, nangma min hong phat ding uh hi.",
			"10": "<sup>10</sup> Bang hang hiam cih leh nangmah lianin na lamdangte na bawl a, nang bek Pasian na hi hi.",
			"11": "<sup>11</sup> Topa aw, nang tungah hong thumanin nangma lampi ka zuih theih nadingin kei hong hilh inla, nangma min a zahtakte tawh keima lungsim pumkhat hong bangsak in.",
			"12": "<sup>12</sup> Topa ka Pasian aw, ka lungsim khempeuh tawh na tungah ka lungdam a, nangma min ka thangsak ngitnget ding hi.",
			"13": "<sup>13</sup> Bang hang hiam cih leh keimah na hong itna kip lian mahmah a, Leinuai thuk sung panin kei nong honkhia khin hi.",
			"14": "<sup>14</sup> Pasian aw, mi kihisakte, kei langpangin hong kipan hi. Thu-helhawt mi pawlkhat in kei, thah hong sawm uh a, amaute in nang hong thudon lo uh hi.",
			"15": "<sup>15</sup> Ahih hangin Topa aw, nang pen a hehpih thei, a dik Pasian na hi a, heh hak mahmahin, itna kip le thumanna tawh a kidim na hi hi.",
			"16": "<sup>16</sup> Kei lamah hong kihei inla, kei hong hehpih in. Na nasempa thahatsak inla, na nasem numei’ tapa hong hon in.",
			"17": "<sup>17</sup> Topa nangmah in kei hong huhin, nong thahatsakna hangin, kei hong mudahte in mu-in a zahhuai nadingun keima tungah na maipha hong lak in."
		},
		"87": {
			"1": "<sup>1</sup> Mual Siangtho tungah ama phuhsa khuapi om hi.",
			"2": "<sup>2</sup> Topa in Israel gam mundang khempeuhte sangin Zion kulhkongpi itzaw hi.",
			"3": "<sup>3</sup> Pasian’ khuapi aw, na minthanna teng hong kigengen hi.",
			"4": "<sup>4</sup> Kei hong theite lakah Egypt le Babylon ka hel hi. Filistia, Taia le Ethiopia te zong kihel a, “Hihte pen hua lai mah panin a piang ahi hi,” kici ding hi.",
			"5": "<sup>5</sup> Zion tawh kisai-in ahihleh, “Minam khempeuh ama sung pana suak ahi hi,” kici ding hi. Bang hang hiam cih leh Sangpenpa mahmah in amah kipsak ding hi.",
			"6": "<sup>6</sup> Topa in, “Hihte pen hua lai-a suak,” ci-in minam khempeuh ciamtehin a gelh ding hi.",
			"7": "<sup>7</sup> Tua sunga teng mite in, “Kote’ lungdamna khempeuh nangma sungah om hi,” ci ciat ding uh hi."
		},
		"88": {
			"1": "<sup>1</sup> Topa, ka Pasian aw, sunin huhna kong ngen a, zan hun sungin nangma mai-ah kong kiko hi.",
			"2": "<sup>2</sup> Ka thungetna hong za inla, nong huh ding ka hong ngetna hong ngai in.",
			"3": "<sup>3</sup> Bang hang hiam cih leh lungkhamna tampi thuakin, ka si dektak hi.",
			"4": "<sup>4</sup> Kei pen a sidek mi tawh ka kibang ta a, ka thahatna khempeuh beimang khinta hi.",
			"5": "<sup>5</sup> Misite lakah a kinusia, a kithatlum, han sunga lum, na huh zawh ahi nawn lo, na phawk nawn lohte ka bang ta hi.",
			"6": "<sup>6</sup> Kei pen, mialin a thukna mun, Leihawm thuk sungah nong koih khinta hi.",
			"7": "<sup>7</sup> Nangma hehna keima tungah gik mahmah a, na tuihualte khempeuh tawh kei na hong vukcip hi.",
			"8": "<sup>8</sup> Ka kikholhpih mite in kei a hong pelh dingin na hong bawl a, amaute tungah a cikzethuai khatin kei na hong bawl hi. Ka suahtak theih loh nadingin kei hong kikhumcip a,",
			"9": "<sup>9</sup> ka gim thuakna hangin ka mit a mial ta hi. Topa aw, nisimin nangma tungah kong ngen a, thu ngenin ka khutte nangma lamah kong zan hi.",
			"10": "<sup>10</sup> A sisate a dingin nalamdang a bawl na hi hiam? Nangmah a phat dingin mi a si khinsate hong tho ding ahi hiam?",
			"11": "<sup>11</sup> Han sungah na itna kip kigen ding a, siatna munah nangma thumannate kigen ding ahi hiam?",
			"12": "<sup>12</sup> Khuamialna sungah na na lamdangte kithei a, mangngilhna gam sungah na hotkhiat huhna kithei ahi hiam?",
			"13": "<sup>13</sup> Ahih hangin Topa aw, na tungah huhna kong ngen a, zingsang simin na mai-ah thu ka hong ngen hi.",
			"14": "<sup>14</sup> Topa aw, bang hangin kei hong paaikhia na hi hiam? Bang hangin kei kiang panin na maitang seel na hi hiam?",
			"15": "<sup>15</sup> Ka neu tung a kipan gim thuakin ka si dektak hi. Nong gimpiakte ka thuak a, ka cih nading mel ka thei nawn kei hi.",
			"16": "<sup>16</sup> Nangma hehna in keimah hong nawkgawp khin a, a lauhuai mahmah nangma hong sukgawpna in kei hong susia ta hi.",
			"17": "<sup>17</sup> Amaute in tuikhang bangin sun tawntungin kei hong umcih uh a, kei hong tuamcip uh hi.",
			"18": "<sup>18</sup> Kei hong itte le ka lawmte keimah nong pelhsak khin a, khuamial bekbek, keima kikholhpih ahi hi."
		},
		"89": {
			"1": "<sup>1</sup> Topa aw, na itna kip la-in ka sa tawntung ding a, nangma thutakna ka gen tawntung ding hi.",
			"2": "<sup>2</sup> Bang hang hiam cih leh nangma itna kip tawntung a, na thutakna zong vantung bangin kip tawntung hi.",
			"3": "<sup>3</sup> Nangmah in, “Ka teelpa tawh thuciamna ka bawlzo a, ka nasem David tungah thu ka ciamzo hi:",
			"4": "<sup>4</sup> ‘Na suan na khakte kumpi-in ka kipsak ding a, na kumpi gam khang tawntungin ka kipsak ding hi,’” na ci khin hi.",
			"5": "<sup>5</sup> Topa aw, na nasepna a lamdangte, vantungte phatsak inla, mi siangthote’ kikhopna sungah na thumanna phatsak in.",
			"6": "<sup>6</sup> Bang hang hiam cih leh Topa pen vantung a kua tawh kitehthei ding ahi hiam? Mi siangthote’ kikhopna sungah a kizahtak Pasian, a kiima omte khempeuh tungah lianin a zahtakhuai Topa pen van mite’ lakah kua pen tawh kibang ahi hiam?",
			"8": "<sup>8</sup> Vanglian Topa Pasian aw, na khempeuhah na thutak a, nangmah bangin a vanglian kua om ahi hiam, Topa aw.",
			"9": "<sup>9</sup> Nang in tuipi khang na uk a, a tuihualte a san ciangin na daisak hi.",
			"10": "<sup>10</sup> Nangmah in a kithat lumsa luanghawm khat bangin ganhing golpi Rahab na sugawp a, na thahatna tawh na galte na zogawp hi.",
			"11": "<sup>11</sup> Vantungte nangma a’ hi a, leitung zong nangma a’ mah ahi hi. Leitung le a sunga om khempeuh nangma phuhsa ahi hi.",
			"12": "<sup>12</sup> Saklam le khanglamte nangma bawlsa hi a, Tabor mual le Hermon mual in lungdamna tawh na min hong phat uh hi.",
			"13": "<sup>13</sup> Nangma vang lian mahmah a, na thahatna kigen thei lo hi.",
			"14": "<sup>14</sup> Thuman le thutang tawh na ukna za na phut a, itna kip le thuman tawh na khempeuh na sem hi.",
			"15": "<sup>15</sup> Topa aw, lungdamin lasakna tawh nang hong bia a, na migitna khuavak sungah nuamtakin a nungta, nangma hangin sunthapai-in lungdam a, nangma hoihna hong phat mite mi nuamsa ahi uh hi.",
			"17": "<sup>17</sup> Bang hang hiam cih leh nangmah in nakpitakin kote na hong gualzosak a, kote hong angvanin na hong gualzosak hi.",
			"18": "<sup>18</sup> Kote a hong hu Topa hi a, Israel-te’ Siangtho Pasian nangmah in ka kumpipa uh nong pia hi.",
			"19": "<sup>19</sup> Hun lui lai-in na thuman mipa tungah mang sungah thu na gen a, “A vanglian khat pa tungah lukhu ka koih khinzo a, mite lak panin a kitengkhia mi khat ka liansakzo hi.",
			"20": "<sup>20</sup> Ka nasempa David ka muzo hi. Ka thahatna ama tungah a om ngitnget theih nading, ka vangliatna in zong, amah a thakhauhsak theih nadingin ka sathau siangtho amah ka nilh khin hi.",
			"22": "<sup>22</sup> Galte in amah khemzo ngei lo ding a, migilote in zong amah zo ngei lo ding uh hi.",
			"23": "<sup>23</sup> Ama mai-ah a galte ka sugawp ding a, amah a mudahte ka satpuk ding hi.",
			"24": "<sup>24</sup> Amah it tawntungin ama tungah ka thutak ding a, amah a gualzo-in ka bawl tawntung ding hi.",
			"25": "<sup>25</sup> Mediterranean Tuipi a kipan Eufratis Gunpi dong amah ka uksak ding hi.",
			"26": "<sup>26</sup> Amah in kei kiangah, ‘Nang pen keima Pa le ka Pasian na hi a, kei a hong honkhia pa le a hong hupa na hi hi,’ hong ci ding hi.",
			"27": "<sup>27</sup> Keimah in amah ta upa penin ka bawl ding a, leitung kumpite lakah a lianpenin ka bawl ding hi.",
			"28": "<sup>28</sup> Amah ka itna ka kipsak tawntung ding a, ama tungah ka thuciamna ka kipsak tawntung ding hi.",
			"29": "<sup>29</sup> Ama suanlekhakte kumpi ka hisak ngitnget ding a, a ukna za, vantung bangin ka kipsak ding hi.",
			"30": "<sup>30</sup> “Ama tate in ka thukhamte nusia-in, ka biakna ngeina kip om bangin a gamtat kei uh a, amaute in ka ngeina siasakin ka thupiak a zuih kei uhleh, amaute’ thupalsatna hangin ciang tawh gim ka pia ding a, amau’ mawhnate hangin satna tawh gim ka pia ding hi.",
			"33": "<sup>33</sup> Ahih hangin amah ka itna ka khiam kei ding a, ka thuciamna ka kipelhsak kei ding hi.",
			"34": "<sup>34</sup> Ka thuciamna siasak loin, ka kam pana paikhia thute ka kheel kei ding hi.",
			"35": "<sup>35</sup> “A tawntung a kimang dingin ka sianthona tawh khatvei ka kiciam khin a, David’ tungah ka zuau kei ding hi.",
			"36": "<sup>36</sup> Ama suanlekhakte kizom paisuak ding a, vana ni a taan laiteng a kumpi gam ka kipsak ding hi.",
			"37": "<sup>37</sup> Khapi bangin tua pen kipsuak ding a, vantung a om laiteng kip ding hi,” na ci hi.",
			"38": "<sup>38</sup> Ahih hangin tu-in amah nialin na lawnkhia a, na sathau nilh pa’ tungah na heh mahmah hi.",
			"39": "<sup>39</sup> Na nasempa tawh na thuciamna na pelh khin a, ama kumpi lukhu leivui lakah na paihsak hi.",
			"40": "<sup>40</sup> Ama kulhte khempeuh na sukham khin a, ama galpanmun kipte a sia na suah khin hi.",
			"41": "<sup>41</sup> A pai khempeuh in ama nate sutgawp uh a, amah pen a vengte’ nuihsat a suak hi.",
			"42": "<sup>42</sup> Ama galte na gualzosak a, ama galte na lungdamsak khin hi.",
			"43": "<sup>43</sup> Ama galhiamte a mawkna na suaksak a, gal kidona-ah amah na guallelsak hi.",
			"44": "<sup>44</sup> Nangmah in ama khut panin a kumpi ciangkhut na lakhia a, a kumpi tokhom leilak na denna hi.",
			"45": "<sup>45</sup> Nangmah in a teek hun nai lopi-in amah na teeksak a, maizumna tawh na kidimsak hi.",
			"46": "<sup>46</sup> Topa aw, nang bang tanvei bucip den ding na hi hiam? Na hehna bang tanvei meikuang bangin kuangkuang ding ahi hiam?",
			"47": "<sup>47</sup> Topa aw, nuntak hun a tom mahmahlam hong phawk in. Mihingte a mawk nadingin bawl na hi hiam?",
			"48": "<sup>48</sup> A si thei lo kua om ahi hiam? Sihna hankhuk panin kua suaktazo ahi hiam?",
			"49": "<sup>49</sup> Topa aw, na thumanna tawh David tunga na thuciamna, hun lui lai-a na itna kip koi-ah omta ahi hiam?",
			"50": "<sup>50</sup> Topa aw, na nasempa bangzah takin hong kithusim lohna, galte in phinna-in a hong neihna, Topa aw, amaute in na sathau nilh pa a paina khempeuhah a hong nuihsatna uh hong phawk ta in.",
			"52": "<sup>52</sup> Topa in thupha ngah tawntung tahen. Amen! Amen!"
		},
		"90": {
			"1": "<sup>1</sup> Topa aw, khang tawntungin kote’ omna mun na hi hi.",
			"2": "<sup>2</sup> Mual liante a kipiansak ma, leitang le leitung na bawl ma pek, a tawntung a kipan a tawntung dongin Pasian na hi hi.",
			"3": "<sup>3</sup> Mi, leivui na suaksakkik a, “Mihingte aw, ciahkik un,” na ci hi.",
			"4": "<sup>4</sup> Bang hang hiam cih leh nangma muhna-ah kum tulkhat a bei ciangin zanni ahi a, zan ihmut laitakin khanlawh khat sung tawh ahi zongin a kibang bek hi.",
			"5": "<sup>5</sup> Nangmah in mite na phiatkhia hi. Amaute pen a ihmu tawh kibang uh a, zingsangin a nokik lopa tawh kibang uh hi.",
			"6": "<sup>6</sup> Zingsangin palhin thaksuak kik a, nitak ciangin vulin a keu uh hi.",
			"7": "<sup>7</sup> Bang hang hiam cih leh nangma sinsona in kote hong susia a, na hehluatna in kote hong lausak gawp hi.",
			"8": "<sup>8</sup> Nangmah in ka mawhnate uh na mai-ah na koih a, ka khialh simnate uh na maitangah na koih hi.",
			"9": "<sup>9</sup> Bang hang hiam cih leh ka hun khempeuh uh na hehna-in bei a, ka nuntak hun uh husan’ khat bangin a bei hi.",
			"10": "<sup>10</sup> Kote’ nuntak sung kum sawmsagih bang hi a, cidam le-ung kum sawmgiat bang hithei hi. Ahih hangin tua hunsung nangawn gimna le haksatna hi a, tua hunte bei pakin kote ka maimang uh hi.",
			"11": "<sup>11</sup> Nang hong kizahtak nadingin na sinsona’ vangliatna kua in thei a, na hehna’ husiatna kua in thei ahi hiam?",
			"12": "<sup>12</sup> Tua ahih ciangin pilna lungsim ka ngah theih nadingun ka nuntak hun uh a tomlam ka theih nadingun hong hilh in.",
			"13": "<sup>13</sup> Topa aw, hong kihei kik in. Bang tan sauvei ding hiam? Na nasemte hong hehpih in.",
			"14": "<sup>14</sup> Ka nuntak tawntung uh lungdamin ka kipak theih nadingun zingsangin na itna kip tawh kote hong lungkimsak in.",
			"15": "<sup>15</sup> Kote nong gimsak ni zah, siatna ka thuak uh kum phazah mah, kote hong kipaaksak in.",
			"16": "<sup>16</sup> Na nasemte tungah na nasepna, a tate uh tungah na minthanna, na vang hong kilangsak in.",
			"17": "<sup>17</sup> Kote’ Topa Pasian aw, kote tungah na thupha hong tungsak inla, kote’ nasepna khempeuh hong tangtungsak in."
		},
		"91": {
			"1": "<sup>1</sup> Sangpenpa’ liahna sung, Vanglianpa’ liim sungah a om mi khempeuh in",
			"2": "<sup>2</sup> Topa’ tungah, “Ka bukna le ka munkip muanhuai, ka muan ka Pasian na hi hi,” ci ding uh hi.",
			"3": "<sup>3</sup> Bang hang hiam cih leh amah in thangsiah pa’ thangzak le a lauhuai pulnatna panin nang hong honkhia ding hi.",
			"4": "<sup>4</sup> Amah in a khate tawh nang hong tuam ding a, ama khate’ nuai-ah bukna ding na mu ding hi. Ama thumanna in nang hong dalin hong hu ding hi.",
			"5": "<sup>5</sup> Nangmah in zan a lauhuaina, sun-a thaltang leengte, khuamial lakah a vak khiankhian pulnatna, sun nitaang a suksiatnate na kihta kei ding hi.",
			"7": "<sup>7</sup> Na kiangah mi tulkhat, na kimkotah mi tul sawm, hong tukin a sih hangin bangmah na ci kei ding hi.",
			"8": "<sup>8</sup> Na mit tawh na en bek ding a, migilote a kithukkikna na mu ding hi.",
			"9": "<sup>9</sup> Nangmah in Topa pen na buk nadingin bawlin, Sangpenpa, nang a hong hu dingin bawl khin na hih manin",
			"10": "<sup>10</sup> nangma tungah siatna hong tung lo ding a, na inn sungah gimna hong tung lo ding hi.",
			"11": "<sup>11</sup> Bang hang hiam cih leh nangmah a hong cing dingin amah in ama vantungmi nang hong kemsak ding hi.",
			"12": "<sup>12</sup> Na khete le suang a kitahkhak loh nadingin amaute in a khut uh tawh nang hong dom ding uh hi.",
			"13": "<sup>13</sup> Nangmah in humpinelkai le gul gunei tung na tawn ding a, na khenuai-ah humpinelkai khanglai le gulpi na tuancil ding hi.",
			"14": "<sup>14</sup> Itna tawh hong bel ahih manin amah ka honkhia ding a, ka min hong thei ahih manin mun sangna-ah amah ka koih ding hi.",
			"15": "<sup>15</sup> Amah in hong sap ciangin amah ka dawng ding hi. Haksatna sungah amah ka ompih ding a, amah honkhia-in ka pahtawi ding hi.",
			"16": "<sup>16</sup> Nuntak sau tawh amah ka lungkimsak ding a, amah ka honkhia ding hi."
		},
		"92": {
			"1": "<sup>1</sup> Sangpenpa aw, Topa tungah lungdamna lah ding, nangma min phatna la sak dingin kilawm a, zangsawm khausai lasakna le harp lasakna, laiza lasaknate tumin, zingsangin nangma itna kip, zanin na thumanna genkhiat dingin a kilawm ahi hi.",
			"4": "<sup>4</sup> Bang hang hiam cih leh Topa aw, nangma sepna tawh kei nong lungdamsak a, nangma sepnate hangin lungdamin la ka sa hi.",
			"5": "<sup>5</sup> Topa aw, na nasepnate lian mahmah a, na ngaihsutnate thuk mahmah hi.",
			"6": "<sup>6</sup> Migilote, lopa bangin selkhia-in, siatna bawl khempeuh a pun’ mahmah hangun, a tawntungin siatna a thuak ding uh ahi hi. Ahih hangin Topa aw, nang pen a sangna-ah a omden na hihna thu, lungsimmawl mi in theithei lo a, lungsim tei lo mi in tel thei lo hi.",
			"9": "<sup>9</sup> Topa aw, na galte si ta ding! Bang hang hiam cih leh na galte beimang ding a, siatna a bawl khempeuhte kithehthang ding uh hi.",
			"10": "<sup>10</sup> Ahih hangin nangmah in zangsial bangin kei na hong hatsak a, kei thupha hong pia-in nong lungdamsak hi.",
			"11": "<sup>11</sup> Ka galte’ pukna ka mit in mu khinta a, keimah a hong do a gilote’ siatna ka bil in za khinta hi.",
			"12": "<sup>12</sup> Nisuh kung bangin thuman mi palh a, Lebanon mualtung a om taamtak kung bangin a khang hi.",
			"13": "<sup>13</sup> Topa’ inn sungah amaute kisuan a, i Pasian’ huang sungah amaute palh uh hi.",
			"14": "<sup>14</sup> Topa thutang hi, ci-in a lah nadingun amaute teek napi-in gah lailai uh a, amaute tui kiuhkeuhin hing sitset uh hi. Amah pen kei hong hupa hi a, ama sungah thuman lohna om lo hi."
		},
		"93": {
			"1": "<sup>1</sup> Topa in uk a, vangliatna kumpi puan kisilhsak hi. Topa, kumpi puan kisilhsak a, thahatna tawh amah kidim hi. Leitung kikipsak a, kiling ngei lo ding hi.",
			"2": "<sup>2</sup> Tanglai pek panin na tokhom a kipsa hi a, nang pen a tawntung a om na hi hi.",
			"3": "<sup>3</sup> Topa aw, gunte hong khangin, a aw uh hong sangsak a, nakpitakin hong ging hi.",
			"4": "<sup>4</sup> A sangna munah a om Topa vanglian hi. Tui tampi gingte sangin vanglian zaw a, tuipi hualte sangin vanglian zaw hi.",
			"5": "<sup>5</sup> Na thupiaknate kip mahmah hi. Topa aw, sianthona pen a tawntungin na inn tawh a kilawm ahi hi."
		},
		"94": {
			"1": "<sup>1</sup> A thukkik Pasian, a thukkik Pasian, Topa aw, na hehna hong lakkhia in.",
			"2": "<sup>2</sup> Tho in, leitung thukhen pa aw, a kiphasak mite tungah amau’ ngah ding a kilawm gimna pia ta in.",
			"3": "<sup>3</sup> Topa aw, migilote bang tanvei lungdam ding uh a, migilote bang tanvei lungnuamin omom lai ding ahi uh hiam?",
			"4": "<sup>4</sup> Gamtatsiate bang tanvei kihisak lai ding uh a, a siat gamtatna uh bang tanvei kisialhpih lai ding ahi uh hiam?",
			"5": "<sup>5</sup> Topa aw, amaute in nangma mite sugawp uh a, nangma luahte gimsak uh hi.",
			"6": "<sup>6</sup> Amaute in meigong numeite le khualmite thatlumin pa nei lote suamlum uh hi.",
			"7": "<sup>7</sup> Amaute in, “Topa in mu lo hi; Jakob Pasian in thei lo hi,” hong ci uh hi.",
			"8": "<sup>8</sup> Theitel un, mi lungsimmawl pente aw! Lung pillote aw, cik ciangin pil ding na hi uh hiam?",
			"9": "<sup>9</sup> I bil a bawlpa in khua za lo ding ahi hiam? I mit a piangsak pa in khua mu lo ding ahi hiam?",
			"10": "<sup>10</sup> Minamte a thuhilhpa in mi thuhilh lo ding ahi hiam? Mihingte tungah theihtheihna a hilh Topa in mihingte’ ngaihsutna thei a, amaute pen husan’ bang bek ahihna teltakin a thei hi.",
			"12": "<sup>12</sup> Topa aw, migilote a dingin gum khat a kitawh hun mateng, haksat hun sungteng a tawlngak theih nadingin na thukham na hilh mi, na thuhilh mi, mi nuamsa ahi hi.",
			"14": "<sup>14</sup> Bang hang hiam cih leh Topa in ama mite nusia lo ding a, ama luahte paidak lo ding hi.",
			"15": "<sup>15</sup> Bang hang hiam cih leh thutang pen thuman mite tungah hong tungkik ding a, lungsim thutang khempeuh in amah zui ding uh hi.",
			"16": "<sup>16</sup> Kei a dingin migilote a do dingin kua kipan ahi hiam? Kei a dingin siatna a bawlte’ langkhatah kua ding ahi hiam?",
			"17": "<sup>17</sup> Topa in kei hong huh lo hileh, gamkhing sungah ka tung khinta ding hi.",
			"18": "<sup>18</sup> Topa aw, “Ka khe taal,” ci-in ka ngaihsut ciangin na itna kip in kei hong kaito hi.",
			"19": "<sup>19</sup> Ka lungsim ngaihsutna a tam mahmah ciangin kei na hong hehnem a, na hong lungdamsak hi.",
			"20": "<sup>20</sup> Sihna ding ngeina a bawl, a gilo gam ukte, nang tawh kipawl ding ahi hiam?",
			"21": "<sup>21</sup> Amaute in thuman mihoihte thah sawm uh a, a mawhbaang lo mite sihna thuaksak uh hi.",
			"22": "<sup>22</sup> Ahih hangin Topa pen keima munkip, keima Pasian, ka belh suangpi a suak khinta hi.",
			"23": "<sup>23</sup> Amah in amau’ mawhnate amau’ tung mahah tungsakkikin, a gitlohna hangun amaute a maimangsak ding hi. Topa, i Pasian in amaute maimangsak ding hi."
		},
		"95": {
			"1": "<sup>1</sup> Hong pai un, Topa phat ni. Eite a hong hu, a hong honkhia pa tungah lungdamna la sa ni.",
			"2": "<sup>2</sup> Ama omna-ah lungdamna ko-in pai ni. Phatna late, ama tungah lungdam takin sa ni.",
			"3": "<sup>3</sup> Bang hang hiam cih leh Topa, a lian Pasian hi a, pasian khempeuh tungah Kumpi lianpa ahi hi.",
			"4": "<sup>4</sup> Amah in leitung khempeuh uk a, guam thuk pen panin mual sang pen dawn dongin amah in a uk hi.",
			"5": "<sup>5</sup> Ama bawlsa tuipite uk a, ama bawlsa leitung zong amah in a uk hi.",
			"6": "<sup>6</sup> Hong pai un, amah bia-in kun ni. Eite hong Bawl Topa’ mai-ah khukdin ni.",
			"7": "<sup>7</sup> Bang hang hiam cih leh amah pen eite’ Pasian hi a, eite pen ama hong kep mite le ama khutsunga om a tuute ihi hi. Tuni-in hih bangin ama hong thugen za un:",
			"8": "<sup>8</sup> Amaute in ka nasepna mu khin uh hinapi, Meribah le Massah munah na pate un kei hong ze-etin, gamtatna tawh ka lah ding hong kalh hun lai uh bangin, note in na lungsim uh khauhsak kei un.",
			"10": "<sup>10</sup> Kum sawmli sung tua minam ka kih a, “Amaute pen a lungsim uhah a khial mi hi a, amaute in ka thupiakte mang lo uh hi,” ka ci hi.",
			"11": "<sup>11</sup> Tua ahih ciangin keima nopsakna munah amaute a lut lo dingin sinso kawmin ka kiciam hi."
		},
		"96": {
			"1": "<sup>1</sup> Leitung mi khempeuh aw, Topa tungah la thak khat sa un. Topa tungah la sa un.",
			"2": "<sup>2</sup> Topa tungah la sa unla, ama min phat un. Ni khat khit ni khat ama hong hotkhiatna thu gen tawntung un.",
			"3": "<sup>3</sup> Ama minthanna minamte lakah gen unla, ama nalamdang septe mi khempeuh lakah pulak un.",
			"4": "<sup>4</sup> Bang hang hiam cih leh Topa lian a, nakpitakin phat ding ahi hi; pasian dangte khempeuh sangin amah zahtak zawk ding ahi hi.",
			"5": "<sup>5</sup> Bang hang hiam cih leh minam dangte’ pasian khempeuh milim hi lel a, ahih hangin Topa ahihleh vantungte a bawlpa ahi hi.",
			"6": "<sup>6</sup> Pahtawina le liatnate ama mai-ah om a, hatna le hoihnate ama omna mun siangtho-ah om hi.",
			"7": "<sup>7</sup> Mi namkimte aw, Topa in minthanna le hatna nei hi, ci-in mang un. Topa in nei hi, ci-in mang un.",
			"8": "<sup>8</sup> Ama min in a ngah dingin a kilawm minthanna Topa’ tungah pia unla, biakpiakna hong kengin ama huang sungah hong pai un.",
			"9": "<sup>9</sup> Puan siangtho silhin Topa bia un. Leitung mi khempeuh aw, ama mai-ah ling un.",
			"10": "<sup>10</sup> Minam khempeuh lakah thu gen kawikawi unla, “Topa in uk hi. Leitung kikipsak a, kiling ngei lo ding hi. Amah in mihingte’ thu a manin khen ding hi,” ci un.",
			"11": "<sup>11</sup> Vantung mite kipak hen la, leitung mite lungdam hen. Tuipi le a sunga om khempeuh awng ta uh hen.",
			"12": "<sup>12</sup> Lo le a sunga om khempeuh nuamin diang uh hen. Gamlak a sing om khempeuh in Topa’ mai-ah lungdamin la sa hi. Bang hang hiam cih leh amah hong pai ta hi. Leitung mite’ thu a khen dingin hong pai ta hi. Amah in thumanna tawh leitung ukin mite’ thu ahi bangin khen ding hi."
		},
		"97": {
			"1": "<sup>1</sup> Topa in uk hi. Leitung lungdam hen la, tuikulh neu tampite zong lungdam ta uh hen.",
			"2": "<sup>2</sup> Meiipite le khuamial sahpite ama kiimah om a, thumanna le thutannate ama tokhom bulpi ahi hi.",
			"3": "<sup>3</sup> Ama mai-ah mei pai a, ama kiima om a galte a kangtum hi.",
			"4": "<sup>4</sup> Ama khuaphialepte in leitung taangsak a, leitung in mu-in a ling hi.",
			"5": "<sup>5</sup> Topa’ mai, leitung mi khempeuh’ Topa’ mai-ah mual liante khuainun bangin a tuisuak uh hi.",
			"6": "<sup>6</sup> Vantungte in ama thumanna genkhia uh a, mi khempeuh in ama minthanna mu uh hi.",
			"7": "<sup>7</sup> Bangmah a man lo milimte a kisaktheihpih, milim a bia mi khempeuhte maizumin kikoih a, ama mai-ah pasian khempeuh kun uh hi.",
			"8": "<sup>8</sup> Pasian aw, Zion in za-in nuam a, na thukhennate hangin Judah khuapite lungdam uh hi.",
			"9": "<sup>9</sup> Bang hang hiam cih leh Topa aw, leitung khempeuh a ukpa na hi a, pasian dang khempeuh sangin nakpitakin na lianzaw hi.",
			"10": "<sup>10</sup> Topa in gitlohna a mudahte it a, amah in a mi siangthote’ nuntakna siatna ding pan a kem hi. Amah in migilote’ khutsung panin amaute a honkhia hi.",
			"11": "<sup>11</sup> Thuman mite’ tungah khuavak hong taang a, lungsim thutang mite tungah lungdamna hong tung hi.",
			"12": "<sup>12</sup> Thuman mite aw, Topa’ nasepnate hangin lungdam unla, ama min siangtho phat un."
		},
		"98": {
			"1": "<sup>1</sup> Amah in na lamdangte bawl ahih manin Topa’ tungah la thak sa un. Ama khut taklam le ama khut siangthote in amah gualzosak hi.",
			"2": "<sup>2</sup> Topa in ama gualzawhna kitheisak khinzo a, amah in minamte’ muhna-ah ama thumanna langsak khin hi.",
			"3": "<sup>3</sup> Amah thutakin, it tawntungna nei ahih manin Israel-te tungah a thuciamna a tungsak hi. Leitung mi khempeuh in eite’ Pasian’ gualzawhna mu khinta uh hi.",
			"4": "<sup>4</sup> Leitung mi khempeuh aw, Topa’ tungah lungdamin la sa-in lungdamin awngkhia unla, phatna la sa un.",
			"5": "<sup>5</sup> Laia lasakna tawh Topa’ tungah phatna late sa unla, laiza lasakna le la ngaih tawh phat un.",
			"6": "<sup>6</sup> Peengkulte le saki aw tawh Topa, Kumpipa’ mai-ah lungdamna gingsak un.",
			"7": "<sup>7</sup> Tuipi le a sunga omte khempeuh aw, awng unla, leitung le a tunga teng khempeuhte aw, la sa un.",
			"8": "<sup>8</sup> Gunte aw, na khut uh beeng un. Mualte aw, Topa’ mai-ah lungdamin la sa un. Bang hang hiam cih leh leitung a uk dingin amah hong pai ta a, thumanna tawh leitung mite’ thu ahi ding bangin hong khen ding hi."
		},
		"99": {
			"1": "<sup>1</sup> Topa in uk hi. Mihonte ling hen. Kherub-te tungah amah tu hi. Leitung ling tahen.",
			"2": "<sup>2</sup> Zion khuapi-ah Topa lian a, amah in leitung mi khempeuh uk hi.",
			"3": "<sup>3</sup> A lian a kihtakhuai ama min mi khempeuh in phat ta uh hen. Amah siangtho hi.",
			"4": "<sup>4</sup> Thutang a deih, Vanglian Kumpipa aw, nangmah in thuman na phut khin a, Israel-te sungah thutang le thuman na semkhia hi.",
			"5": "<sup>5</sup> I Topa Pasian phat unla, ama khengakna munah bia un. Amah siangtho hi.",
			"6": "<sup>6</sup> Moses le Aaron-te ama siampi hi uh a, amah a biate lakah Samuel zong a kihel hi. Topa’ tungah amaute kiko uh a, amah in amaute a dawng hi.",
			"7": "<sup>7</sup> Amah in meii khuampi sung pan amaute tungah thu gen a, ama teci pannate le amah in amaute tungah a thukham piakte amaute in a zui uh hi.",
			"8": "<sup>8</sup> Kote’ Topa Pasian aw, nang in amaute na dawng hi. Amau’ mawhna hangin gim na piak tei hangin amau’ mawhnate a maisak nuam Pasian na hihna amaute’ tungah na kilangsak hi.",
			"9": "<sup>9</sup> I Topa Pasian phat unla, ama mual siangtho-ah bia un; bang hang hiam cih leh i Topa Pasian a siangtho hi."
		},
		"100": {
			"1": "<sup>1</sup> Gam khempeuh aw, Topa’ tungah lungdamna aw gingsak un.",
			"2": "<sup>2</sup> Lungdamna tawh Topa’ na sem un. Ama omna-ah la sa kawmin hong pai un.",
			"3": "<sup>3</sup> Topa, Pasian ahihna thei un. Eite hong bawlpa amah hi a, eite ama a’ ihi hi. Eite ama mi ihi a, ama gankhahna sunga om a tuute ihi hi.",
			"4": "<sup>4</sup> Lungdam kohna tawh ama kongpi-ah lut unla, amah phatna tawh ama huang sungah tum un. Ama tungah lungdam ko unla, ama min phat un.",
			"5": "<sup>5</sup> Bang hang hiam cih leh Topa hoih hi. Ama itna kipin kho tawntung a, ama thumanna a khang khangin kip hi."
		},
		"101": {
			"1": "<sup>1</sup> Keima la pen thumanna le thutanna la ahi hi. Nang ka hong sak ding hi; Topa aw, kong sak ding hi.",
			"2": "<sup>2</sup> Paubaanna a om lo thu bek ka kin ding hi. Cik ciangin kei kiangah hong pai ding na hi hiam? Lungsim hoihna tawh ka inn sungah ka gamta ding hi.",
			"3": "<sup>3</sup> A sia na peuhmah ka deih kei ding hi. Lamkhial mite’ nasepna ka mudah a, tuate tawh ka kisukha kei ding hi.",
			"4": "<sup>4</sup> Lungsim kawina ka deih hetkei a, siatna, ngaihsutin zong ka neikha kei ding hi.",
			"5": "<sup>5</sup> A vengte a gensia sim mite ka susia ding a, kiphatsakna, kihihsakna lungsim a nei mi ka thuak kei ding hi.",
			"6": "<sup>6</sup> Leitungah a thuman mite kei tawh a om theih nadingin maipha ka pia ding a, paubaanna om loin a gamta mi in keima na hong sem ding hi.",
			"7": "<sup>7</sup> Khemna a zang mi peuhmah keima inn-ah teng lo ding a, zuauthu a gen mi peuhmah keima omna-ah om thei nawn lo ding hi.",
			"8": "<sup>8</sup> Zingsang simin leitung a migilote khempeuh ka susia ding a, Topa’ khuapi panin siatna bawlte khempeuh ka khenkhia ding hi."
		},
		"102": {
			"1": "<sup>1</sup> Topa aw, ka thungetna hong za inla, ka thumna hong ngai in.",
			"2": "<sup>2</sup> Ka cihmawh hunin kei kiang panin bu kei in. Keima lam hong nga inla, kong sap ciangin hong dawng pah in.",
			"3": "<sup>3</sup> Bang hang hiam cih leh ka nuntakna, meikhu bangin beimang a, ka pumpi meikuang bangin a sa hi.",
			"4": "<sup>4</sup> Lungkham luatna hangin lopa bangin ka keutum a, an nangawn ka nezo kei hi.",
			"5": "<sup>5</sup> A gingin ka tautauna hangin ka guh guakin ka om hi.",
			"6": "<sup>6</sup> Gamlak a om musane le mun kolhna-ah a om simbu tawh ka kibang hi.",
			"7": "<sup>7</sup> Ihmu thei loin ka om a, innkhum dawna vasa khat guak a om tawh ka kibang hi.",
			"8": "<sup>8</sup> Sun nilohin ka galte in kei hong zahko uh a, kei hong simmawhte in samsiatna-in ka min a zang uh hi.",
			"9": "<sup>9</sup> Bang hang hiam cih leh vut bek ka annek hita a, na thangpaihna le na hehna hangin ka tuidawnte khitui tawh kihel hi. Bang hang hiam cih leh nang in kei hong domto napi-in lei nong denna hi.",
			"11": "<sup>11</sup> Keima nuntakna pen nitak lama a om niliim tawh kibang lel a, lopa bangin ka vulgawp hi.",
			"12": "<sup>12</sup> Ahih hangin Topa aw, nang na kip ngitnget a, khang tawntungin nang hong kiphawkna kip hi.",
			"13": "<sup>13</sup> Nangmah tho-in Zion khua na hehpih ding hi. Amah na angvan hun ding hita a, a kiciangtansa hun hong tung khin hi.",
			"14": "<sup>14</sup> Bang hang hiam cih leh na nasemte in tua khua suangtumte it uh a, a leivuite nangawn pammaih sa uh hi.",
			"15": "<sup>15</sup> Minamte in Topa hong zahtakin, leitung kumpi khempeuh in na minthanna hong zahtak ding uh hi.",
			"16": "<sup>16</sup> Bang hang hiam cih leh Topa in Zion khua lam ding a, ama minthanna hong kilang ding hi.",
			"17": "<sup>17</sup> Amah in mi cimawhte’ thungetna kinin, amau’ thumna simmawh lo ding hi.",
			"18": "<sup>18</sup> A suak nai lo mite in Topa a phat theih nadingin a hong tung lai ding khang mite a dingin hih thu kiciamteh hen:",
			"19": "<sup>19</sup> Mihingte, kumpi gamte, Topa a bia dingin a kikaihkhop uh ciangin, mite in Zion khua sungah Topa’ min, Jerusalem khua sungah amah phatna a pulak theih nadingun, thongkiate’ taunate a za ding le a si dingin a kisehte a khahkhia dingin a sangna ama siangtho mun panin amah in hong ensukin, vantung panin Topa in leitung hong en hi.",
			"23": "<sup>23</sup> Amah in kei a khangtung kimlai ka thahatna hong suktat sakin, ka hunte hong khiapsak hi.",
			"24": "<sup>24</sup> Keimah in, “Khang tawntungin a kip ka Pasian aw, hong khansihsak kei in,” ka ci hi.",
			"25": "<sup>25</sup> Tanglai hunin nangmah in leitung bulpi na koih a, vantungte zong nangma khut tawh na bawlsa ahi hi.",
			"26": "<sup>26</sup> Amaute sia ding uh a, ahih hangin nang na kip ding hi. Puan bangin amaute paatkhia ding uh hi. Nangmah in amaute puan bangin na khek a, amaute a maimang uh hi.",
			"27": "<sup>27</sup> Ahi zongin nang na kibang ngitnget a, na nuntak hun in mong nei lo hi.",
			"28": "<sup>28</sup> Na nasemte’ tate lungmuangin om ding uh a, amau’ suanlekhakte na mai-ah kip ding uh hi."
		},
		"103": {
			"1": "<sup>1</sup> Topa ka phat ding a, ka lungsim khempeuh tawh ama min siangtho ka phat ding hi.",
			"2": "<sup>2</sup> Topa ka phat ding a, ama migitna ka mangngilh kei ding hi.",
			"3": "<sup>3</sup> Amah in ka mawhna khempeuh hong maisak a, ka natna khempeuh hong damsak hi.",
			"4": "<sup>4</sup> Hankhuk tung ding kimlai hong suaktasak a, itna le hehpihna tampi hong pia hi.",
			"5": "<sup>5</sup> Muvanlai bangin ka tha a hat theih nadingin thupha namkim hong pia hi.",
			"6": "<sup>6</sup> Topa in a kinengniamte a dingin thuman thutangin thu a khen hi.",
			"7": "<sup>7</sup> Amah in ama geelna Moses tungah gen a, ama nasepnate Israel mite a musak hi.",
			"8": "<sup>8</sup> Topa dikin hehpihna tawh kidim a, heh hakin, a lian mahmah itna kip tawh a kidim hi.",
			"9": "<sup>9</sup> Amah in a tawntungin hong taii ngitnget lo ding a, amah heh paisuak lo ding hi.",
			"10": "<sup>10</sup> Amah in eite’ khialhna tawh a kituakin eite tungah hong bawl lo a, eite’ mawhna tawh a kituakin hong thukkik lo hi.",
			"11": "<sup>11</sup> Vantung pen leitung panin a san mah bangin amah a zahtakte’ tungah ama itna kip lianin sang mahmah hi.",
			"12": "<sup>12</sup> Nisuahna pen nitumna panin a gamlat mah bangin i mawhna hangin gimnate eite’ kiang panin gamlapi-ah a nilkhia hi.",
			"13": "<sup>13</sup> Pa in tate a hehpih bangin Topa in amah a zahtakte hong hehpih hi.",
			"14": "<sup>14</sup> Bang hang hiam cih leh amah in eite’ pianna hong thei a, eite pen leivui ihihna a phawk hi.",
			"15": "<sup>15</sup> Eite ihih leh i nuntakna pen lopa tawh kibang a, lolai-ah a po paakte bangin a palh hi.",
			"16": "<sup>16</sup> Bang hang hiam cih leh huih in amah semin beimang a, tua mun in amah thei nawn lo hi.",
			"17": "<sup>17</sup> Ahih hangin Topa’ itna kip pen amah a zahtak mite tungah a tawntung pan a tawntung dongin kip ngitnget a, ama thumanna pen ama thuciamna zui-in a thupiak bangin sep ding a phawk mite tungah a khang khangin a kip tawntung hi.",
			"19": "<sup>19</sup> Topa in vantungah ama tokhom phutkhin a, amah in mun khempeuh a uk hi.",
			"20": "<sup>20</sup> Ama thugen a ngai, ama thu bangin a sem no a thahat, no ama vantung mite aw, Topa phat un.",
			"21": "<sup>21</sup> Ama deih bangin a gamta ama nasem, ama mihon khempeuhte aw, Topa phat un.",
			"22": "<sup>22</sup> Ama ukna sunga a om ama bawlsate aw, Topa phat un. Ke’n, Topa ka phat ding hi."
		},
		"104": {
			"1": "<sup>1</sup> Topa ka phat ding hi. Topa ka Pasian aw, nang na lian mahmah hi. Minthanna le liatna nang na silh hi.",
			"2": "<sup>2</sup> Puanza tawh tuam bangin khuavak tawh na kituam a, vantungte pen puanbuk bangin na zal hi.",
			"3": "<sup>3</sup> Vana om tui tungah na inn na lam a, na leeng dingin meiipite na bawl a, huih khate tungah nang na tuang hi.",
			"4": "<sup>4</sup> Na kamtai dingin huihte na bawl a, mei le meikuangte na nasemte na hisak hi.",
			"5": "<sup>5</sup> Leitung a ling ngei lo dingin ama bulpi tungah na phut hi.",
			"6": "<sup>6</sup> Nangmah in puan tawh tuam bangin leitung pen tui thukpi tawh na tuam a, tuate in mualte tuumcip hi.",
			"7": "<sup>7</sup> Na thuhilhna hangin tua tuite taikhia uh a, na thupiakna awging a zak uh ciangin kikhawhkhia uh hi.",
			"8": "<sup>8</sup> Mualtung le guam sungah tua tuite luang uh a, amau a dingin na sehsa munah a tung uh hi.",
			"9": "<sup>9</sup> Tua tuite in leitung a tuamkik loh nadingin amaute’ kantan loh ding gamgi khat na phut hi.",
			"10": "<sup>10</sup> Kuamte sung panin ciktui na phulkhiasak a, mualte kikalah a luang uh hi.",
			"11": "<sup>11</sup> Gamlak ganhingte’ dawn ding tui na pia a, gamlak sakolte in a dangtakna uh tua tui-ah a phasak uh hi.",
			"12": "<sup>12</sup> Tua tui kiangah huihlak vasate om uh a, singhiangte lakah amaute ham zaizai uh hi.",
			"13": "<sup>13</sup> A sangna mun na omna panin mite tungah guah na zusak a, nangma thupha tawh leitung a kidim hi.",
			"14": "<sup>14</sup> Nangmah in ganhingte a dingin lopa, mihing in leilak panin an a ngah theih nadingin a khawh ding ankungte,",
			"15": "<sup>15</sup> mihing lungsim a nuamsak ding leenggahzu, mihing maitang a zolsak ding sathau, mihing lungsim a hatsak ding an na piangsak hi.",
			"16": "<sup>16</sup> Topa in a suan, Lebanon muala om taamtak singte, tua ama singkungte in guahtui tampi a ngah hi.",
			"17": "<sup>17</sup> Tua singte tungah vasate in bu bawl uh a, taksing kungte lakah gun vapite in bu a tom uh hi.",
			"18": "<sup>18</sup> Mual sangte pen sathakte a’ ding hi a, suangtumte pen sakhite’ belh ding ahi hi.",
			"19": "<sup>19</sup> Hun ciamteh nadingin khapi na bawl a, ni in zong a tum ding hun a thei hi.",
			"20": "<sup>20</sup> Nangmah in khuamial na bawl a, gamlak ganhing khempeuh a vakkhiat hun pen zan hunsung ahi hi.",
			"21": "<sup>21</sup> Humpinelkai khanglaite in amau’ nek ding sa a ngah nadingun nakpitakin hawk uh a, amau’ an ding Pasian’ tung pan a ngah uh hi.",
			"22": "<sup>22</sup> Ni a suah ciangin amaute kihemkhia uh a, a kua sung uhah a lum hithiat uh hi.",
			"23": "<sup>23</sup> Mite pen nasem dingin kuankhia uh a, nitak mateng na sem uh hi.",
			"24": "<sup>24</sup> Topa aw, na sepsa nate tam mahmah hi. Nangmah in ciimna tawh tuate khempeuh na bawl a, na piansak ganhingte tawh leitung a kidim hi.",
			"25": "<sup>25</sup> Hua lai-ah, ganhing a lian a neu, simzawh lohin a tam, a vak muamua-na, lianin a zai mahmah tuipi om hi.",
			"26": "<sup>26</sup> Hua tuipi tungah teembawte le gualnop nadingin na bawl Awle a pai hi.",
			"27": "<sup>27</sup> A hun ciangin an na piak ding ngakin hihte khempeuh in nangmah hong en uh hi.",
			"28": "<sup>28</sup> Na piak ciangin amaute in ne uh a, an na pia a, amaute lungkim uh hi.",
			"29": "<sup>29</sup> Na maitang na seel ciangin amaute khasia uh hi. Amau’ husanna na lakkhiat ciangin amaute si-in amau’ pianna leivui-ah a ciahkik uh hi.",
			"30": "<sup>30</sup> Na hu na sankhiat ciangin amaute a kipiangsak hi a, nangmah in leitung na bawlthak hi.",
			"31": "<sup>31</sup> Leitung a et ciangin tua leitung kilingin, mualte a lawn’ ciangin tua mualte meikhu a suak, ama nasepna-ah Topa lungdam hen la, Topa’ minthanna kip tawntung tahen.",
			"33": "<sup>33</sup> Ka nuntak laiteng Topa tungah la ka sa ding a, ka hin laiteng ka Pasian phatna la ka sasa ding hi.",
			"34": "<sup>34</sup> Topa in hong lungdamsak ahih manin ka lasaknate in zong amah lungdamsak tahen.",
			"35": "<sup>35</sup> Leitung panin mawhnei mite beimang hen la, migilote om nawn kei hen. Ke’n, Topa ka phat ding hi. Topa ka phat ding hi."
		},
		"105": {
			"1": "<sup>1</sup> Topa tungah lungdamna ko-in, ama min phat unla, ama sepnate khempeuh mite lakah kitheisak un.",
			"2": "<sup>2</sup> Ama tungah la sa un. Ama tungah phatna la sa unla, a lamdang a septe khempeuh gen ciat ta un.",
			"3": "<sup>3</sup> Ama min siangtho hangin lungdam unla, Topa a zong mite lungdam tahen.",
			"4": "<sup>4</sup> Topa le ama huh ding zon belin nei unla, a tawntungin ama maipha zong niloh un.",
			"5": "<sup>5</sup> No ama nasem, Abraham’ suanlekhak, Jakob’ tate, ama teel mite aw, ama sepsa a lamdang nate, ama nalamdang lahte, a genkhiat a thukhennate phawk ciat ta un!",
			"7": "<sup>7</sup> Amah pen Topa, eite’ Pasian hi a, ama thupiaknate leitung khempeuh in a zuih ding ahi hi.",
			"8": "<sup>8</sup> “Na luah dingin Kanaan gam ka hong pia ding hi,” ci-in Abraham tawh thuciam a bawlsa, Isaac tungah a thuciamsa, Jakob tungah thupiakna a kipsak, Israel tungah tawntung thuciamna, ama thupiaksa kammal, ama thuciamna pen khang tulkhat dongin amah in phawk ngitnget hi.",
			"12": "<sup>12</sup> Amaute tawm mahmahin, bangmah gentham lo uh a, khualmi hi-in,",
			"13": "<sup>13</sup> minam khat panin minam dang khatah, gam khat pan gam khatah a vak kawikawi laitakun,",
			"14": "<sup>14</sup> amah in amaute kuamah nengniamsak lo hi. Amaute’ hangin amah in kumpite thuhilhin,",
			"15": "<sup>15</sup> “Ka sathau nilhte sukha kei un; ka kamsangte tungah siatna bawl kei un,” ci hi.",
			"16": "<sup>16</sup> Amah in leitungah kialpi tungsakin, nektheih an khempeuh a siatsak ciangin,",
			"17": "<sup>17</sup> amah in, Josef a kici, sila-a a kizuak mi khat, amaute’ mai-ah a sawl hi.",
			"18": "<sup>18</sup> Ama khete pen kolte in nasak a, ama ngawng pen sikkol sungah kikoih hi.",
			"19": "<sup>19</sup> Ama thugente a tun matengin Topa in amah ze-et hi.",
			"20": "<sup>20</sup> Amah a khahkhia dingin kumpipa in mi paisak a, mihingte a ukpa in amah a khahkhia hi.",
			"21": "<sup>21</sup> Josef in kumpipa’ uliante ama ut bangin lamlakin, a upate pen pilna hilhsak a, ama innsung topa ama neihsa khempeuh a ukpa-in a koih hi.",
			"23": "<sup>23</sup> Tua ciangin Egypt gamah Israel va pai a, Ham’ gam sungah peemta-in Jakob va om hi.",
			"24": "<sup>24</sup> Topa in ama mite pungsak mahmah a, a galte sangin amaute hatzaw sak hi.",
			"25": "<sup>25</sup> Ama mite mudahin, ama nasemte siamna tawh a khem dingin amaute’ lungsim amah in kiheisak hi.",
			"26": "<sup>26</sup> Amah in, ama nasem Moses le ama teelsa Aaron a sawl hi.",
			"27": "<sup>27</sup> Amaute in ama limte amaute’ lakah na lamdangte Ham’ gam sungah a bawl uh hi.",
			"28": "<sup>28</sup> Amah in khuamial sawl a, leitung khim a zingsak hi. Ahih hangin Egypt mite in ama thu a langpang uh hi.",
			"29": "<sup>29</sup> Amah in amau’ tuite sisan suaksak a, a ngasate uh a sisak hi.",
			"30": "<sup>30</sup> Amau’ leitang tung le a kumpipa’ innsung nangawn uiphukte tawh a kidim hi.",
			"31": "<sup>31</sup> Amah kampau a, thohonpi le thokangte gam sung dimin hong om hi.",
			"32": "<sup>32</sup> Amah in a guah dingun gialpi, amau’ gam sung khempeuh a taangsak khuaphialep, amaute a pia hi.",
			"33": "<sup>33</sup> Amah in amau’ leengguite le a theikungte uh vattansak a, amau’ gam sung sing khempeuh a kuaihtansak hi.",
			"34": "<sup>34</sup> Amah kampau a, kauphete le tangngolte, simzawh lohin hong pai uh a,",
			"35": "<sup>35</sup> gam sunga kung khempeuh, amau’ leitang panin a gah khempeuh a nektumsak mang hi.",
			"36": "<sup>36</sup> Amau’ sung pan a piang masa Egypt tacil khempeuh a satlum hi.",
			"37": "<sup>37</sup> Tua ciangin amah in ngun le kham tawh Israel-te paikhiatpih a, amaute a vekpi-in cidamin thahat kim uh hi.",
			"38": "<sup>38</sup> Amaute a paikhiat ciangun Egypt mite lungdam mahmah uh hi. Bang hang hiam cih leh amaute kihta uh hi.",
			"39": "<sup>39</sup> Amaute a liah dingin amah in meiipi kaisak a, zanin khua muh nadingin mei a omsak hi.",
			"40": "<sup>40</sup> Amaute in ngen a, vantung panin anlum tampi a pia hi.",
			"41": "<sup>41</sup> Amah in suangpi hong a, tui a phulkhia hi. Guntui bangin sehnel gamah tui a luang hi.",
			"42": "<sup>42</sup> Bang hang hiam cih leh a siangtho ama thuciamna le ama nasem Abraham a phawk hi.",
			"43": "<sup>43</sup> Tua ahih ciangin ama mite lungdamna tawh, ama teel mite lasakna tawh a paikhiatpih hi.",
			"44": "<sup>44</sup> Amaute in ama ngeina kipte zui-in, ama thukhamte a neih theih nadingun, amah in amaute tungah minam dangte’ leitang pia a, midangte’ nasepna gahte zong amaute a ngahsak hi. Topa phat un."
		},
		"106": {
			"1": "<sup>1</sup> Topa phat un. Topa’ tungah lungdam ko un; bang hang hiam cih leh amah hoih a, ama itna kip tawntung hi.",
			"2": "<sup>2</sup> Topa’ nasepna lianpite kua in genkhia thei ding a, kua in a kicingin amah phat thei ding ahi hiam?",
			"3": "<sup>3</sup> Thutang a zui, a tawntungin thumanin a gamta mite, mi nuamsa ahi hi.",
			"4": "<sup>4</sup> Topa aw, nangma teel mite’ daupaina ka muh theih nading, nangma minamte’ kipakna sungah ka lungkim theih nading, nangma luahte tawh ka minthan’ khawm theih nadingin na mite tungah maipha na lah ciangin kei hong phawk inla, amaute na hotkhiat ciangin kei zong hong huh in.",
			"6": "<sup>6</sup> Ka pu ka pate uh a kipan kote ka khial khin uh hi. Mawhna ka bawl khin uh a, ka gilo gamtat khin uh hi.",
			"7": "<sup>7</sup> Ka pu ka pate un Egypt gamah a om lai-un nangma nasepna a lamdangte ngaihsun lo uh hi. Na itna kip a tampite phawk lo uh a, San Tuipi-ah Sangpenpa hong lehdo uh hi.",
			"8": "<sup>8</sup> Ahi zongin amah in a lian mahmah a vangliatna a kitheihsak nadingin ama min a ngaihsutna-in amaute a honkhia hi.",
			"9": "<sup>9</sup> Amah in San Tuipi thuhilh a, tua tuipi a kang hi. Amah in gamlak kantan bangin tuithuk kantanin amaute a paipih hi.",
			"10": "<sup>10</sup> Tua ahih ciangin amah in galte’ khutsung panin amaute honkhia a, langpangte’ vangliatna panin amaute a khahkhia hi.",
			"11": "<sup>11</sup> Tui in amau’ langte tuummang khin a, amaute a suakta khat zong om lo uh hi.",
			"12": "<sup>12</sup> Tua ciangin amaute in ama thu um uh a, amah phatna la a sa uh hi.",
			"13": "<sup>13</sup> Ahih hangin amaute in ama nasepte mangngilh pah uh a, ama thugen ding ngak loin a gamta pah uh hi.",
			"14": "<sup>14</sup> Ahih hangin amaute in gamlakah duhluat mahmahna nei uh a, sehnel gam sungah Pasian a ze-et uh hi.",
			"15": "<sup>15</sup> Amah in amaute’ nget pen pia a, ahih hangin amaute lakah natsia a tungsak hi.",
			"16": "<sup>16</sup> Gamlakah Moses le Topa’ mi siangtho Aaron a hazat uh ciangin,",
			"17": "<sup>17</sup> lei kihongin Dathan valhtum a, Abiram’ pawlte a vukcip hi.",
			"18": "<sup>18</sup> Amaute’ sungah mei hong piangkhia a, meikuang in migilote a kangtum hi.",
			"19": "<sup>19</sup> Amaute in Horeb gam sungah bawngno khat bawl uh a, a kisung tua milim a bia uh hi.",
			"20": "<sup>20</sup> Amaute in Pasian’ minthanna pen lopa a ne bawngtal lim tawh a khek uh hi.",
			"21": "<sup>21</sup> Amaute in Egypt gam sungah na lianpite a bawl, Ham’ gam sungah na lamdangte le San Tuipi-ah a kihtakhuai nate a bawl, amau’ Honpa, Pasian mangngilh uh hi.",
			"23": "<sup>23</sup> Tua ahih ciangin amaute a suksiatna ding a hehna panin a heikhia dingin Pasian’ mai-ah ama teelpa Moses ding hikeileh amaute ka susia ding hi, amah in ci hi.",
			"24": "<sup>24</sup> Amaute in gam nuam simmawh uh a, ama thuciamna um lo uh hi.",
			"25": "<sup>25</sup> Amaute a puanbuk sung uhah phun niloh uh a, Topa’ thu ngai lo uh hi.",
			"26": "<sup>26</sup> Tua ahih ciangin amah in a khut laamto-in gam sungah amaute puksak a, leitung gam khempeuh minamte’ lakah amau’ suanlekhakte a thehthang ding a kiciam hi.",
			"28": "<sup>28</sup> Tua ciangin amaute in Peor-a Baal pasian bel uh a, nuntakna a nei lote tungah biakna-in a kipia sate a ne uh hi.",
			"29": "<sup>29</sup> Amau’ gamtatna tawh Topa’ hehna ding piangsak uh a, amaute’ lakah pulnatna hong tung hi.",
			"30": "<sup>30</sup> Tua ciangin Finehas dingin hong palai a, pulnatna a hong dai hi.",
			"31": "<sup>31</sup> Tua thu pen a khang a khangin ama thumanna-in kiciamteh tawntung hi.",
			"32": "<sup>32</sup> Amaute in Meribah tuiphualah amah sinso sakin, amah a langpang uh hi. Thakhatin kamguh a paukha Moses in amaute’ huhau-in siatna a ngahlawh hi.",
			"34": "<sup>34</sup> Topa in amaute a thupiak bangin amaute in tua mite that lo uh hi.",
			"35": "<sup>35</sup> Minam dangte tawh kihelin amau’ gamtat bangbang a gamta dingin a kisin uh hi.",
			"36": "<sup>36</sup> Amau a dingin thangzak ahi amau’ milimte a biakpih uh hi.",
			"37": "<sup>37</sup> Amaute in a tapate uh le a tanute uh dawi biakna-in a nei uh hi.",
			"38": "<sup>38</sup> Amaute in Kanaan gam milimte a biakna-un mawhna nei lo a tanute uh le a tapate uh that uh a, hih mi thahna hangin gam sung a nin a suak hi.",
			"39": "<sup>39</sup> Tua ahih ciangin amau’ sepna tawh amaute a nin suak uh a, amau’ gamtatnate tawh palhngulhna a bawl uh hi.",
			"40": "<sup>40</sup> Tua ciangin ama mite tungah Topa’ hehna hong kitawhkuang a, amah in ama luah minamte a kih hi.",
			"41": "<sup>41</sup> Amau a mudah minamte in amaute a uk theih nadingin tua minamte’ khut sungah amaute a pia hi.",
			"42": "<sup>42</sup> A galte un amaute nengniam uh a, amau’ khutnuai-ah amaute a koih uh hi.",
			"43": "<sup>43</sup> Amah in amaute tam veipi honkhia hi. Ahih hangin amaute in lehdona lungsim vom uh a, amau’ mawhna hangin amaute a kiniamkoih hi.",
			"44": "<sup>44</sup> Tua bang ahi ta zongin amaute’ kikona a zak ciangin amaute’ cihmawhna a don hi.",
			"45": "<sup>45</sup> Amaute a’ ding a ngaihsutna-in ama thuciamna phawk a, ama itna kip tawh kizui-in a kolsak hi.",
			"46": "<sup>46</sup> Amaute a man mi khempeuhte in a khasiatpih zah dong dingin amah in amau’ tungah a piangsak hi.",
			"47": "<sup>47</sup> Topa, kote’ Pasian aw, kote hong hon inla, nangma min siangtho kong phat theih nading uh le nangma tungah lungdamna kong koh theih nadingun minam dangte’ lak panin kote hong kaikhawmkik in.",
			"48": "<sup>48</sup> Topa, Israel Pasian in a tawntung a kipan a tawntung dongin thupha ngah tahen. Mi khempeuh in, “Amen,” ci ta uh hen. Topa phat un."
		},
		"107": {
			"1": "<sup>1</sup> “Topa tungah lungdam ko un; bang hang hiam cih leh amah hoih a, ama itna kip tawntung!”",
			"2": "<sup>2</sup> Tu-a teng mah, nisuahna le nitumna, leilu lam le leitaw lam, leitung pana ama kaihkhop, galte’ khutsung panin a hong hotkhiat mite in ci kikkik ta uh hen.",
			"4": "<sup>4</sup> Pawlkhatte gamlakah gammang uh a, a tenna ding uh khuapi tunna lampi mu zo lo uh hi.",
			"5": "<sup>5</sup> Gilkial dangtakin amaute sibup uh hi.",
			"6": "<sup>6</sup> Tua ciangin amaute in a lungkhamna uhah Topa ko uh a, amau’ cihmawhna panin amah in a honkhia hi.",
			"7": "<sup>7</sup> Amau’ tenna ding khuapi a tun matengun amah in lampi manah amaute a paipih hi.",
			"8": "<sup>8</sup> Ama itna kip le mihing tate tungah a lamdang ama sepnate hangin amaute in Topa’ tungah lungdamna ko ta uh hen.",
			"9": "<sup>9</sup> Bang hang hiam cih leh amah in a gilkial a dangtakte phasak a, bangmah a nei lote tungah na hoih tampi a pia hi.",
			"10": "<sup>10</sup> Pawlkhatte, khuamial sung, a zing sungah tu uh a, sikkol kibulhin gimna thuakin thong kia uh hi.",
			"11": "<sup>11</sup> Bang hang hiam cih leh amaute in Pasian’ thu sel uh a, Sangpenpa’ thugente a nial uh hi.",
			"12": "<sup>12</sup> Nasep haksa tawh amaute’ lungsim niamsak hi. Amaute puk uh a, a huh ding kuamah om lo hi.",
			"13": "<sup>13</sup> Tua ciangin amaute in a lungkhamna uhah Topa ko uh a, amau’ cihmawhna panin amah in a honkhia hi.",
			"14": "<sup>14</sup> Amah in khuamial sung le a zing sung panin amaute lakhia a, amau a kihennate a botsat hi.",
			"15": "<sup>15</sup> Ama itna kip le mihing tate tungah a lamdang a nasepnate hangin amaute in Topa tungah lungdamna ko ta uh hen.",
			"16": "<sup>16</sup> Bang hang hiam cih leh amah in sumngo kongkhakte sukhamin sikzawlte tum nih a suah hi.",
			"17": "<sup>17</sup> Pawlkhatte amau’ khialhna hangin a ci uh na a, a mawhna hangun gimna a thuak uh hi.",
			"18": "<sup>18</sup> Amaute in an peuhmah kih uh a, sihna kongpi tawh amaute kinai ta uh hi.",
			"19": "<sup>19</sup> Tua ciangin amaute in a lungkhamna uhah Topa ko uh a, amau’ cihmawhna panin amah in a honkhia hi.",
			"20": "<sup>20</sup> Amah in thu vaikhakin amaute damsak a, siatna ding panin amaute a honkhia hi.",
			"21": "<sup>21</sup> Ama itna kip le mihing tate tungah a lamdang a nasepnate hangin amaute in Topa tungah lungdamna ko ta uh hen.",
			"22": "<sup>22</sup> Lungdam koh piaknate pia-in ama nasepnate lungdam la tawh amaute gensak un.",
			"23": "<sup>23</sup> Pawlkhatte, teembaw tawh tuipi-ah pai uh a, tui liante tungah sumbawl na a sem uh hi.",
			"24": "<sup>24</sup> Amaute in tuithuk tungah Topa’ gamtatna a lamdang a septe a mu uh hi.",
			"25": "<sup>25</sup> Bang hang hiam cih leh amah in thu pia a, tuipi hualte a piangsak huihpi a nungsak hi.",
			"26": "<sup>26</sup> Amaute, vanah kilawnto-in, a thukna-ah kiasuk uh hi. A lauhuai siatna sungah amau’ lungsim hanna a bei hi.",
			"27": "<sup>27</sup> Amaute zukham bangin hoisuk hoito uh a, a cih nading mel uh thei nawn lo uh hi.",
			"28": "<sup>28</sup> Tua ciangin amaute in a lungkhamna uhah Topa ko uh a, amau’ cihmawhna panin amah in a honkhia hi.",
			"29": "<sup>29</sup> Amah in huihpi daisak a, tuipi hualte a bei hi.",
			"30": "<sup>30</sup> Tua ciangin, tua tuihualte a khawl manin amaute a lungdam uh hi. Amah in amaute’ utna khua-ah a paipih hi.",
			"31": "<sup>31</sup> Ama itna kip le mihing tate tungah a lamdang a sepnate hangin amaute in Topa tungah lungdamna ko ta uh hen.",
			"32": "<sup>32</sup> Amaute in mihon kikhopna sungah amah pahtawi-in, upate’ kikhopna sungah amah phat ta uh hen.",
			"33": "<sup>33</sup> Amah in, a tunga a teng mihingte’ gitlohna hangin gunte sehnel gam suaksakin ciktuite leikeu suaksak a, an tampi a pianna leitang pen ci-lei a suaksak hi.",
			"35": "<sup>35</sup> Amah in sehnel gam pen bualtuite suaksak a, leitang keu pen ciktui a suaksak hi.",
			"36": "<sup>36</sup> Amah in tua munah gilkialte tengsak a, a tenna ding uh khuapi amaute in a sat uh hi.",
			"37": "<sup>37</sup> Amaute in lo-ah an tuhin leenggui suan uh a, a gah tampi tak a ngah uh hi.",
			"38": "<sup>38</sup> Ama thupha piakna hangin ante nakpitakin pung a, amau’ bawngte zong kiamsak lo hi.",
			"39": "<sup>39</sup> Amaute pen nenniamna, haksatna le dahna tawh khiamsuk gawpin a kiniamkoih suk ciangin",
			"40": "<sup>40</sup> amah in, amau a bawlsiate tungah simmawhna buak sukin lampi om lohna gam sungah amaute a vakvaisak hi.",
			"41": "<sup>41</sup> Ahih hangin amah in amau’ thuakna sung panin a cimawhte laamto a, tuu honpite bangin amau’ innkuante a pungsak hi.",
			"42": "<sup>42</sup> Lungsim thutangte in hih thu mu-in kipak uh a, a gilote in ahihleh amau’ kam a cih ciat uh hi.",
			"43": "<sup>43</sup> A pil peuhmah in hih thute don hen la, Topa’ itna kip lungngaingai tahen."
		},
		"108": {
			"1": "<sup>1</sup> Pasian aw, ka lungsim a kigingsa-in om hi. Ka sa ding hi; nangmah phatna late ka sa ding hi. Kei ka khanglo ding hi.",
			"2": "<sup>2</sup> Harp lasakna le laiza lasakna aw, khanglo un. Zingsang khuavak hong phong ning.",
			"3": "<sup>3</sup> Topa aw, mite lakah nangma tungah lungdamna kong ko ding a, minam dangte lakah nangma tungah phatna ka sa ding hi.",
			"4": "<sup>4</sup> Bang hang hiam cih leh na itna kip in vantung ban a, na thumanna in meiipite banto hi.",
			"5": "<sup>5</sup> Pasian aw, vantungte’ tungah sangto lai in. Leitung khempeuhah na minthanna omsak in.",
			"6": "<sup>6</sup> Nangma it mite, na hatna tawh hon inla, kong ngetna bangun hong pia in.",
			"7": "<sup>7</sup> Ama biakinn sungah Pasian in thu ciam khin a, “Gualzo a lungdamna tawh Shekhem gam khenkhia-in, Sukkoth gam kuam ka sehkhia ding hi.",
			"8": "<sup>8</sup> Gilead gam keima a’ hi a, Manasseh gam zong keima-a’ mah ahi hi. Efraim gam ka siklukhu hi a, Judah gam ka ciangkhut ahi hi.",
			"9": "<sup>9</sup> Moab gam ka kisilna kuang hi a, keima neihsa hi, cih lahna limin Edom gam tungah ka khedap ka lawn hi. Filistia gam tungah gualzawhna tawh ka awng hi,” a ci hi.",
			"10": "<sup>10</sup> Kua in khuapi muanhuai-ah kei hong paipih ding hiam? Kua in Edom gamah kei hong paipih ding hiam?",
			"11": "<sup>11</sup> Pasian aw, nangmah in kote hong don lo khinta hi lo na hi hiam? Pasian aw, komau galkapte tawh na kuankhia kei hi.",
			"12": "<sup>12</sup> Ka galdona uhah kote hong huh in. Bang hang hiam cih leh mihing’ huhna a mawkna hi.",
			"13": "<sup>13</sup> Pasian tawh khauhtakin i hih ding hi. Amah pen i galte hong sikcipsak ding pa ahi hi."
		},
		"109": {
			"1": "<sup>1</sup> Keima hong phat Pasian aw, dai dide-in ommawk kei in.",
			"2": "<sup>2</sup> Bang hang hiam cih leh migilote le zuauthu gente keima langah hong pang uh a, keimah hong gensia-in, zuauthu bekbek genin nei uh hi.",
			"3": "<sup>3</sup> Amaute in muhdah kamte pau-in kei hong gensia uh a, thu om lopi-in kei hong langpang uh hi.",
			"4": "<sup>4</sup> Amaute ka itna, amaute a dingin thu ka ngetsakna nangawn amaute in hong thukna-in kei hong mawhsak uh hi.",
			"5": "<sup>5</sup> Tua ahih ciangin amaute in hoihna a dingin siatna itna a dingin muhdahna tawh kei hong thuk uh hi.",
			"6": "<sup>6</sup> Ka gal pa’ langah migilo khat pangsak inla, thusitna a thuak dingin mawhna a zong mi khat paipih sak in.",
			"7": "<sup>7</sup> Amah thu a kisit ciangin thu lelin pusuaksak inla, ama hong thumnate zong mawhna suaksak in.",
			"8": "<sup>8</sup> Amah khantom hen la, midang khat in ama nasep za ngah tahen.",
			"9": "<sup>9</sup> Ama tate pa nei lo hi ta hen la, a zi zong meigong numei hi tahen.",
			"10": "<sup>10</sup> Ama tate vak kawikawi-in khut dawhin ngen hen la, a kisiasa a tenna mun panun kihawlkhia ta uh hen.",
			"11": "<sup>11</sup> Ama leibatna pa in a neih khempeuh man hen la, khualmite in a omlai sunsunte sut tahen.",
			"12": "<sup>12</sup> Ama tungah kuamah migi kei hen la, pa nei lo ama tate kuamah in hehpih kei tahen.",
			"13": "<sup>13</sup> Ama suanlekhakte bei hen la, khang khat sungin a vangliatna maimang tahen.",
			"14": "<sup>14</sup> Topa’ mai-ah a pu a pate’ mawhna kiciamteh hen la, a nu’ mawhna kimaisak kei tahen.",
			"15": "<sup>15</sup> Topa’ mai-ah tua mawhnate omsak inla, leitung panin amah a kiphawkna bei tahen.",
			"16": "<sup>16</sup> Bang hang hiam cih leh migitna lah ding ngaihsun lo a, a zawng a cimawhte le lungsim kitamzan mite a sih dongun a bawlsia hi.",
			"17": "<sup>17</sup> Amah in mi samsiat nuam a sa hi. Ama tungah samsiatnate tungsak in. Amah in thupha pia nuam lo hi. Kuamah in amah thupha pia kei tahen.",
			"18": "<sup>18</sup> Amah pen puansilh bangin samsiatna kingeina seh hi. Tua a samsiatnate ama pumpi sungah tui bangin a guhte sungah sathau bangin lutin kizel tahen.",
			"19": "<sup>19</sup> Tua samsiatnate pen ama kituamna puan tawh kibang hen la, nisimin amah a kigakna a kawnggak tawh kibang tahen.",
			"20": "<sup>20</sup> Hih bang teng pen keimah hong mawhsakte’ tung, kei hong gensiate’ tungah Topa’ kiang pan a thaman hi tahen.",
			"21": "<sup>21</sup> Ahih hangin Topa ka Pasian aw, na min na ngaihsutna tawh keima tangin hong pang inla, na itna kip hoih ahih manin kei hong honkhia in.",
			"22": "<sup>22</sup> Bang hang hiam cih leh kei genthei-in ka cimawh a, ka lungsim tawng dongin na hong nasak hi.",
			"23": "<sup>23</sup> Nitak a niliim bangin kei ka bei a, kauphe bangin kei hong kisingkhia hi.",
			"24": "<sup>24</sup> An ngolhna hangin ka khukte zaw a, ka pumpi silesa zong kiamgawp khinta hi.",
			"25": "<sup>25</sup> Amaute’ nuihsatin kei ka om a, amaute in kei hong muh ciangun lusu ngeungeu uh hi.",
			"26": "<sup>26</sup> Topa ka Pasian aw, kei hong huh in. Nangma itna kip tawh kituakin kei hong hon in.",
			"27": "<sup>27</sup> Topa aw, hih pen nangma bawl, nangma khut in a sep ahihna amaute theisak in.",
			"28": "<sup>28</sup> Amaute in kei hong samsiat hangin nangmah in kei thupha nong pia ding hi. Ka langte zahhuaisak inla, na nasempa keimah hong kipsak ta in.",
			"29": "<sup>29</sup> Kei hong mawhsakte in mindaina silh uh hen la, puanza silh bangin amau’ maizumna tawh kituamcip ta uh hen.",
			"30": "<sup>30</sup> Topa tungah ka lungdamna a gingpha-in ka ko ding a, mihonte lakah amah ka phat ding hi.",
			"31": "<sup>31</sup> Bang hang hiam cih leh sih nading gimna a piapa’ khutsung pan a honkhia dingin mi cimawh pa’ taklamah amah hong ding hi."
		},
		"110": {
			"1": "<sup>1</sup> Topa in ka to kumpipa tungah, “Na galte nangma khengakna-in ka bawl matengin ka taklamah tu in,” a ci hi.",
			"2": "<sup>2</sup> Topa in Zion panin na kumpi ciangkhut hong puak hi. Na galte’ tungah uk in.",
			"3": "<sup>3</sup> Nangma mihonte mual siangtho tungah na makaih ciangin, utna lungsim tawh na mite hong kipia ding uh hi. Daitui bangin zingsangin na khangnona nangma tungah hong tung ding hi.",
			"4": "<sup>4</sup> Topa in thu ciamzo a, ama ngaihsutna kheel lo ding hi. “Melkhizedek bangin a tawntungin siampi na hi hi,” a ci hi.",
			"5": "<sup>5</sup> Nangma taklamah Topa hong om a, ama heh ni-in kumpite a zogawp ding hi.",
			"6": "<sup>6</sup> Kumpipa in minamte lakah thu khen ding a, tua munte si luanghawm tawh a dimsak ding hi. Amah in a zai mahmah leitungah ukpite a susia ding hi.",
			"7": "<sup>7</sup> Amah in lampi gei-a om luitui dawn ding a, amah a tha hatin a gualzo pa hi ding hi."
		},
		"111": {
			"1": "<sup>1</sup> Topa phat un. Lungsim thutangte a omna, mihon kikhopna sungah ka lungsim khempeuh tawh Topa’ tungah lungdamna ka ko ding hi.",
			"2": "<sup>2</sup> Topa’ nasepna lian a, hoih a sa mi khempeuh in tuate kankan uh hi.",
			"3": "<sup>3</sup> Ama nasepnate, pahtawina le minliatna tawh kidim a, ama thumanna kip tawntung hi.",
			"4": "<sup>4</sup> Amah in phawk tawntung dingin a lamdang nasepnate hong bawl a, Topa dikin hehpihna nei hi.",
			"5": "<sup>5</sup> Amah in amah a zahtakte an pia a, a thuciamna a phawk tawntung hi.",
			"6": "<sup>6</sup> Amah in ama mite tungah minamte’ gamh a piakna tawh ama vangliatna hong lak khin hi.",
			"7": "<sup>7</sup> Ama nasepnate khempeuhah amah thumanin citak a, a thupiaknate muantaak mahmah hi.",
			"8": "<sup>8</sup> A tawntungin tuate kip ngitnget a, thuman le thutang tawh zuih ding ahi hi.",
			"9": "<sup>9</sup> Amah in ama mite honkhia a, a tawntung a kimang dingin thupiakna a bawl khin hi. Ama min siangtho-in vanglian mahmah hi.",
			"10": "<sup>10</sup> Topa zahtakna pen pilna kipatna ahi hi. Ama thupiak a zuite khempeuh tungah thukhen siamna a pia hi. Amah phat tawntung ding ahi hi."
		},
		"112": {
			"1": "<sup>1</sup> Topa phat un. Topa zahtakin a thupiaknate nuam a sa mahmah mi, thupha ngah mi ahi hi.",
			"2": "<sup>2</sup> Ama suanlekhakte leitungah vanglian ding a, a lungsim thutang mite’ suanlekhakte thupha kipia ding hi.",
			"3": "<sup>3</sup> Hauhna le nopsaknate a innkuan sungah dim ding a, ama thumanna kip tawntung ding hi.",
			"4": "<sup>4</sup> Lungsim thutangte a dingin khuamial sung panin khuavak hong taangkhia hi. Topa dik a, hehpihna nei-in, amah thuman hi.",
			"5": "<sup>5</sup> Cingh gamtatin mite tungah leitawi pia a, thutangin a gamta mite tungah thu a hoih hi.",
			"6": "<sup>6</sup> Amah kiling lo taktak ding a, kiphawk tawntung ding hi.",
			"7": "<sup>7</sup> Amah in thusia zak ding lau lo hi. Topa muang a, ama lungsim a kip hi.",
			"8": "<sup>8</sup> Amah lau loin, lunghimawh loin om hithiat a, amah a langpangte a guallelh ding a theitel hi.",
			"9": "<sup>9</sup> Amah in hawmkhia zuahzuah a, mizawngte tungah a piakhia hi. Ama migitna kip tawntung a, amah vanglianin kipahtawi ding hi.",
			"10": "<sup>10</sup> Migilo in hih thu mu-in a heh suak mahmah a, a ha gawigawi-in a tuimang hi. Migilote’ lametna a mawkna a suakta hi."
		},
		"113": {
			"1": "<sup>1</sup> Topa phat un. Topa’ nasemte aw, phat un. Topa’ min phat un.",
			"2": "<sup>2</sup> Topa’ min in tu a kipanin thupha ngah tawntung tahen.",
			"3": "<sup>3</sup> Nisuahna pan nitumna dongin Topa’ min phat ding ahi hi.",
			"4": "<sup>4</sup> Topa in minam khempeuh tungah uk a, ama minthanna vantung sangin sangzaw hi.",
			"5": "<sup>5</sup> A sangna munah a tu, vantung le leitung a hong ensuk Topa, eite’ Pasian pen kua tawh kibang ahi hiam?",
			"7": "<sup>7</sup> Amah in leivui panin mizawngte laamto-in, ninphual panin mi cimawhte le a lungkhamte domto a,",
			"8": "<sup>8</sup> uliante tawh kikhawl sakin ama mite’ ulianin a bawl hi.",
			"9": "<sup>9</sup> Amah in tasel numei tungah ta guan a, ta a nei nu a lungdamin a bawl hi. Topa phat un."
		},
		"114": {
			"1": "<sup>1</sup> Israel-te, Egypt gam panin pusuakin, Jakob innkuanpihte paudang a zang mite kiang pan a paikhiat uh ciangin",
			"2": "<sup>2</sup> Judah-te, Topa’ mi siangtho suak a, Israel-te, ama uk mi a suak hi.",
			"3": "<sup>3</sup> Tuipi in amaute mu-in taikhia a, Jordan gun a nungkik hi.",
			"4": "<sup>4</sup> Mual liante tuutal bangin diang uh a, mual neute tuuno bangin a diang uh hi.",
			"5": "<sup>5</sup> Tuipi aw, na taikhiatna ding, Jordan gun aw, na nungkikna ding,",
			"6": "<sup>6</sup> mual liante aw, tuu bangin mual neute aw, tuuno bangin na dianna ding uh bang in hong nasak ahi hiam?",
			"7": "<sup>7</sup> Leitung aw, suangpi, bualtui suaksak a, meisuang, ciktui a suaksak, Jakob’ Pasian’ omna, Topa’ omna-ah ling in."
		},
		"115": {
			"1": "<sup>1</sup> Kote tungah hi loin, Topa aw, kote tungah hi loin, na itna kip le na thumanna hangin nangma tungah minthanna om tahen.",
			"2": "<sup>2</sup> Bang hangin minam dangte in, “Amaute’ Pasian koi-ah om ahi hiam?” ci laizang ding ahi uh hiam?",
			"3": "<sup>3</sup> Vantungah eite’ Pasian om a, ama ut peuhpeuh a hih hi.",
			"4": "<sup>4</sup> Amau’ milimte pen ngun le kham hi lel a, mihingte’ khut tawh a kibawl ahi hi.",
			"5": "<sup>5</sup> Amaute in kam nei napi-in pau thei lo uh a, mit nei napi-in khua mu thei lo uh hi.",
			"6": "<sup>6</sup> Amaute in bil nei napi-in khua za lo uh a, nak nei napi-in a nam thei lo uh hi.",
			"7": "<sup>7</sup> Amaute in khut nei napi-in lawng thei lo uh a, khe nei napi-in pai thei lo uh hi. Amaute in aw gingsak thei lo uh hi.",
			"8": "<sup>8</sup> Tuate a bawlte le tuate a muangte khempeuh pen tuate mah tawh kibang uh hi.",
			"9": "<sup>9</sup> Israel-te aw, Topa muang un. Amah pen note hong huhpa le hong hupa ahi hi.",
			"10": "<sup>10</sup> Aaron innkuante aw, Topa muang un. Amah pen note hong huhpa le hong hupa ahi hi.",
			"11": "<sup>11</sup> Topa a zahtakte aw, Topa muang un. Amah pen note hong huhpa le hong hupa ahi hi.",
			"12": "<sup>12</sup> Topa in eite hong phawk a, thupha hong pia ding hi. Amah in Israel mite, thupha hong pia ding a, amah in Aaron innkuante thupha hong pia ding hi.",
			"13": "<sup>13</sup> Amah in Topa a zahtakte a lian a neu-in thupha hong pia ding hi.",
			"14": "<sup>14</sup> Topa in note le na tate uh hong pungsak tahen.",
			"15": "<sup>15</sup> Van le lei a bawl Topa in note thupha hong pia tahen.",
			"16": "<sup>16</sup> Vantung pen Topa a’ hi a, ahih hangin leitung pen mihingte tungah hong pia khin hi.",
			"17": "<sup>17</sup> Misite ahi a, gamdaihna sungah a pai peuhpeuhte in ahi zongin Topa phat lo uh hi.",
			"18": "<sup>18</sup> Ahih hangin eite in tu a kipanin a tawntungin Topa i phat ngitnget ding hi. Topa phat un."
		},
		"116": {
			"1": "<sup>1</sup> Topa ka it hi; bang hang hiam cih leh amah in ka aw hong za-in ka thumnate hong ngai hi.",
			"2": "<sup>2</sup> Amah ka sap sialin ka sapna aw hong ngai hi.",
			"3": "<sup>3</sup> Sihna khau in kei hong gakcip hi. Leinuai sihna in kei hong mancip a, natna le lungkhamna ka thuak hi.",
			"4": "<sup>4</sup> Tua ciangin Topa’ tungah thu ngenin, “Topa aw, nang tungah kong thum hi; kei hong hon in,” ka ci hi.",
			"5": "<sup>5</sup> Topa dikin thuman a, i Pasian in hehpihna nei hi.",
			"6": "<sup>6</sup> Topa in thu thei lo mi hong kem a, kei hong kiniamkoih ciangin amah in hong huh hi.",
			"7": "<sup>7</sup> Lungmuang takin ka om ding hi; bang hang hiam cih leh keima tungah Topa hong thunuam hi.",
			"8": "<sup>8</sup> Topa in sihna panin kei hong honkhia hi. Ka khituite hong kangsak a, kei hong guallelsak lo hi.",
			"9": "<sup>9</sup> Tua ahih ciangin mihingte’ omna leitung, Topa’ mai-ah nungta-in ka vak kawikawi hi.",
			"10": "<sup>10</sup> “Nakpi takin gimna ka thuak hi,” ka cih hun ciang nangawnin ka upna mah ka len cinten hi.",
			"11": "<sup>11</sup> Lunghihmawhna tawh, “Mi khempeuh zuau gen vive hi,” ka cih hun nangawnin ka um lailai hi.",
			"12": "<sup>12</sup> Kei tunga ama thupha tampite Topa’ tungah bangci thuk ding ka hi hiam?",
			"13": "<sup>13</sup> Topa in kei hong hotkhiat ka lungdamna hangin, ama kiangah tuiphih biakna ka paipih ding hi.",
			"14": "<sup>14</sup> Topa’ tungah ka thuciamnasa pen ama mite khempeuh a kikhopna munah ka pia ding hi.",
			"15": "<sup>15</sup> Ama mi siangthote a sih ciangin Topa in na sa mahmah hi.",
			"16": "<sup>16</sup> Topa aw, kei pen nangma nasem ka hi hi. Nangma nasem ka hi a, na nasemnu’ ta ka hi hi. Keimah hong kikhihnate nong sutkhiatsak zo hi.",
			"17": "<sup>17</sup> Lungdam koh biakpiakna nang tungah kong pia ding a, Topa’ tungah thu kong ngen ding hi.",
			"18": "<sup>18</sup> Jerusalem khuapi aw, ama mi khempeuh a omna sung, Topa’ inn huangsung, nangma laizangah, Topa’ tungah ka thuciamnasa ka pia ding hi. Topa phat un."
		},
		"117": {
			"1": "<sup>1</sup> Minam khempeuhte aw, Topa phat un. Minam khempeuhte aw, amah phat un.",
			"2": "<sup>2</sup> Bang hang hiam cih leh eite a hong itna lian mahmah a, Topa’ thutakna a tawntungin kip ngitnget hi. Topa phat un."
		},
		"118": {
			"1": "<sup>1</sup> Topa’ tungah lungdamna ko un. Bang hang hiam cih leh amah hoih a, ama itna kip tawntung hi.",
			"2": "<sup>2</sup> “Ama itna kip tawntung hi,” Israel-te in ci ta uh hen.",
			"3": "<sup>3</sup> “Ama itna kip tawntung hi,” Aaron innkuante in ci ta uh hen.",
			"4": "<sup>4</sup> “Ama itna kip tawntung hi,” amah a zahtakte in ci ta uh hen.",
			"5": "<sup>5</sup> Ka cihmawhna-ah Topa ka sam a, Topa in hong dawngin mun tanzau-ah hong koih hi.",
			"6": "<sup>6</sup> Topa in kei hong ompih hi. Bangmah ka kihta kei ding hi. Mihingte in kei, bang hong cihzo ding ahi uh hiam?",
			"7": "<sup>7</sup> Kei hong huh dingin kei lamah Topa om hi. Kei hong mudahte pen gualzawhna tawh ka en ding hi.",
			"8": "<sup>8</sup> Mi i muan sangin Topa belh ding hoihzaw hi.",
			"9": "<sup>9</sup> Uliante i muan sangin Topa belh ding hoihzaw hi.",
			"10": "<sup>10</sup> Minam khempeuh in kei hong umcih uh hi. Ahih hangin Topa’ vang tawh amaute ka sugawp hi.",
			"11": "<sup>11</sup> Amaute in ka kimkotah kei hong umcih uh hi. Ahih hangin Topa’ vang tawh amaute ka sugawp hi.",
			"12": "<sup>12</sup> Amaute in khuaipi bangin kei hong umcih uh a, ahi zongin selkeu kuang bangin amaute daikik pak uh hi. Topa’ vang tawh amaute ka sugawp hi.",
			"13": "<sup>13</sup> Kei ka puk nadingin nakpitakin hong kisawn a, ahih hangin Topa in kei hong huh hi.",
			"14": "<sup>14</sup> Topa in a vanglian, a thahatin kei hong bawl a, amah pen kei a hong honpa ahi hi.",
			"15": "<sup>15</sup> Ngai un! Thuman mite’ puanbuk sungah gualzawh lungdamna la kisa a, “Topa’ taklam khut in a lian nate hih khin hi.",
			"16": "<sup>16</sup> Topa’ taklam khut kipahtawi a, Topa’ taklam khut in a lian nate hih khin hi,” kici hi.",
			"17": "<sup>17</sup> Kei ka si kei ding a, ka hing ding hi. Topa’ sepnate ka gengen ding hi.",
			"18": "<sup>18</sup> Topa in nasia takin kei hong thuhilh a, ahih hangin kei hong sisak lo hi.",
			"19": "<sup>19</sup> Topa’ tungah lungdamna ko-in ka lut theih nadingin biakinn kongpite kei hong hon in.",
			"20": "<sup>20</sup> Hih pen Topa’ kongpi ahi hi. Thuman mi bek hih kongpi-ah lut ding hi.",
			"21": "<sup>21</sup> Nangmah in kei hong dawngin, hong honkhia na hih manin nangma tungah ka lungdam hi.",
			"22": "<sup>22</sup> Innlamte in a nilkhiat suang pen innkiu suang bulpi suak khinta hi.",
			"23": "<sup>23</sup> Hih pen Topa’ nasepna hi a, eite’ mitah lamdang hi.",
			"24": "<sup>24</sup> Hih ni pen Topa’ hong piak ni hi a, eite lungdamin i kipak ding hi.",
			"25": "<sup>25</sup> Topa aw, kote hong hon in; hong thum ung. Topa aw, kong thum uh hi; kote hong daupaisak in.",
			"26": "<sup>26</sup> Topa’ min tawh hong pai pa in thupha ngah tahen. Topa’ inn panin nang kong phat uh hi.",
			"27": "<sup>27</sup> Topa pen Pasian ahi hi. Amah in eite tungah nopsakna hong piazo hi. Na khut uhah singhiang tawi-in, biakna tau kimkotin pai un.",
			"28": "<sup>28</sup> Nang pen keima Pasian na hi a, nangma tungah lungdamna kong ko ding hi. Nang pen keima Pasian na hi a, nangmah kong phat ding hi.",
			"29": "<sup>29</sup> Topa tungah lungdamna ko un; bang hang hiam cih leh amah hoih a, ama itna kip tawntung hi."
		},
		"119": {
			"1": "<sup>1</sup> Amau’ gamtatna-ah paubaan om loin Topa’ ngeina sungah a gamtate thupha ngah ahi hi.",
			"2": "<sup>2</sup> Ama thuhilhnate zui-in, a lungsim khempeuh uh tawh amah zongin, khialhna zong bawl loin, ama lampi a zuite, thupha ngah ahi hi.",
			"4": "<sup>4</sup> Nangma thuhilhte limtakin zuih dingin thu nong pia hi.",
			"5": "<sup>5</sup> Nangma ngeina kipte zuihna-ah ka gamtatna kip tahen.",
			"6": "<sup>6</sup> Na thupiakte khempeuh mitsuanin nei ka hih manin, kei ka maizum kei ding hi.",
			"7": "<sup>7</sup> Nangmah biakna ngeina kipte ka sin khit ciangin lungsim thutang tawh nangmah kong phat ding hi.",
			"8": "<sup>8</sup> Nangma ngeina kipte ka zui ding hi; kei hong nusia suak kei in.",
			"9": "<sup>9</sup> Tangval khat in ama gamtatna a siangtho mahmah dingin bangci kep ding ahi hiam? Nangma thu zuihna tawh ama gamtatna siangthosak thei ding hi.",
			"10": "<sup>10</sup> Ka lungsim khempeuh tawh nang ka hong zong hi. Na thupiaknate panin kei hong pialsak kei in.",
			"11": "<sup>11</sup> Nangma tungah kong khialh loh nadingin ka lungsim sungah nangma thu ka khol hi.",
			"12": "<sup>12</sup> Topa aw, thupha ngah ta in; na ngeina kipte kei hong hilh in.",
			"13": "<sup>13</sup> Nangma hong piak nangmah biakna ngeina kipte khempeuh ka gengen ding hi.",
			"14": "<sup>14</sup> Hauhnate khempeuh sangin nangma thuhilhnate nuam ka sa zaw hi.",
			"15": "<sup>15</sup> Nangma thuhilhnate lungngaingai-in, nangma lampite ka mitsuan ding hi.",
			"16": "<sup>16</sup> Nangma ngeina kipte-ah nuam ka sa ding a, nangma thu ka mangngilh ngei kei ding hi.",
			"17": "<sup>17</sup> Nungta-in nangma thu ka zuih theih nadingin na nasempa tungah hong cingh in.",
			"18": "<sup>18</sup> Nangma thukham sung panin a lamdang nate ka muh theih nadingin keima mitte hong honsak in.",
			"19": "<sup>19</sup> Kei pen hih leitungah peemta ka hi hi; kei’ kiang panin na thuphate seel kei in.",
			"20": "<sup>20</sup> Nangmah biakna ngeina kipte a tawntungin ka lunggulh venvan hi.",
			"21": "<sup>21</sup> Nangmah in na thupiaknate panin a pialkhia, a kisamsiat, a kiphasakte na thuhilh hi.",
			"22": "<sup>22</sup> Na thuhilhnate zui ka hih manin amau’ hong nuihsatna le hong simmawhnate panin kei hong suaktasak in.",
			"23": "<sup>23</sup> Uliante in kei hong langpangin thu a vaihawm uh hangin na nasempa in na ngeina kipte ngaihsunsun ding hi.",
			"24": "<sup>24</sup> Na thuhilhnate ka deih hi. Tuate pen keimah thu hong lakte ahi hi.",
			"25": "<sup>25</sup> Guallelin leivui lakah ka lum hi. Na thu omsa bangin kei hong hingsak in.",
			"26": "<sup>26</sup> Ka gamtatnate kong gen ciangin nangmah in kei nong dawng hi. Na ngeina kipte kei hong hilh in.",
			"27": "<sup>27</sup> Nangma ngeina kipte kei hong theitel sak in. Nangma nasep lamdangte ka ngaihsunsun ding hi.",
			"28": "<sup>28</sup> Dahna in kei hong vukcip hi. Nangma thu omsa bangin kei hong thakhauhsak in.",
			"29": "<sup>29</sup> A man lo lampite ka zuih khak loh nadingin kei hong kem in. Hong hehpih inla, na ngeinate hong hilh in.",
			"30": "<sup>30</sup> Thuman lampi ka teel khin a, na biakna ngeina kipte ka deih hi.",
			"31": "<sup>31</sup> Topa aw, na thuhilhnate ka pom hi. Kei hong zahhuaisak kei in.",
			"32": "<sup>32</sup> Keima theihna nong zaisak ciangin nangma thupiaknate lawpna tawh ka zui ding hi.",
			"33": "<sup>33</sup> Topa aw, na ngeina kipte kei hong hilh in. A mong dongin ka zui ding hi.",
			"34": "<sup>34</sup> Nangma thute kemin ka lungsim khempeuh tawh ka zuih theih nadingin thu theihtelna hong pia in.",
			"35": "<sup>35</sup> Nangma thupiakna lampi-ah kei hong paipih in. Bang hang hiam cih leh tua-ah nuam ka sa hi.",
			"36": "<sup>36</sup> Nangma thuhilhnate’ lamah ka lungsim awnsak inla, ngahna ding bekah awnsak kei in.",
			"37": "<sup>37</sup> Bangmahin a kimang lo nate, kei hong kinsak kei inla, nangma thu omsa bangin hong nungtasak in.",
			"38": "<sup>38</sup> Na thu hong mangte tungah na thuciamnate, na nasempa tungah hong kipsak in.",
			"39": "<sup>39</sup> Ka kihtak hong kikonate kei’ kiang pan heikhia in. Bang hang hiam cih leh nangmah biakna ngeina kipte hoih mahmah hi.",
			"40": "<sup>40</sup> En in, na thuhilhnate ka lunggulh hi. Na thumanna tawh kei hong hingsak in.",
			"41": "<sup>41</sup> Topa aw, na ciamna bangin na itna kip, na hotkhiatna kei tungah hong tungsak in.",
			"42": "<sup>42</sup> Tua hileh na thu ka muanna hangin kei hong zahkote ka dawnna ding hong om ding hi.",
			"43": "<sup>43</sup> Nangmah biakna ngeina kipte lamenin om ka hih manin a man thu hong gen theisak tawntung in.",
			"44": "<sup>44</sup> Nangma thu tatsat loin ka zui ngitnget ding hi.",
			"45": "<sup>45</sup> Nangma thuhilhnate zuih ding hanciam ka hih manin nuamtakin ka nungta ding hi.",
			"46": "<sup>46</sup> Kumpite’ mai-ah nangma thute ka gen ding a, maizumna ka thuak kei ding hi.",
			"47": "<sup>47</sup> Bang hang hiam cih leh ka deih nangma thupiakna zuih ding nuam ka sa hi.",
			"48": "<sup>48</sup> Keima deih ahi na thupiakte ka zahtak a, na ngeina kipte ka lungngaingai ding hi.",
			"49": "<sup>49</sup> Keimah nong lametsakna ahi na nasempa’ tungah na thuciamna hong phawk in.",
			"50": "<sup>50</sup> Hih pen ka thuakna-ah keima kihehnepna hi a, na thuciamna in kei tungah nuntakna hong pia hi.",
			"51": "<sup>51</sup> Mi kiphasakte in kei hong zahko gawp uh a, ahih hangin nangma thupiakna panin kei ka pial kei hi.",
			"52": "<sup>52</sup> Topa aw, hun lui lai-a nangmah biakna ngeina kipte ka ngaihsut ciangin ka lung hong nuam hi.",
			"53": "<sup>53</sup> Nangma thu a nusia migilote’ hangin ka heh a suak hi.",
			"54": "<sup>54</sup> Hih leitung ka omna peuhah nangma ngeina kipte la phuahin ka sa hi.",
			"55": "<sup>55</sup> Topa aw, zanin na min ka phawk a, nangma thu ka zui hi.",
			"56": "<sup>56</sup> Nangma thuhilhte zui ka hih manin keima tungah hih thupha hong tung hi.",
			"57": "<sup>57</sup> Topa pen keima tanh ahi hi. Na thute zuih ding ka kiciam hi.",
			"58": "<sup>58</sup> Ka lungsim khempeuh tawh na maipha kong ngen hi. Na thuciamna omsa bangin kei hong hehpih in.",
			"59": "<sup>59</sup> Ka gamtatnate ka ngaihsun a, na ngeinate zuih ding ka kiciam hi.",
			"60": "<sup>60</sup> Kei kinawhin, na thupiakte zuih ding ka zekai kei hi.",
			"61": "<sup>61</sup> Migilote’ khau in kei hong vialh hangin nangma thu ka mangngilh tuan kei hi.",
			"62": "<sup>62</sup> A thuman na ngeina kipte hangin nangmah a phat dingin zankim laitakin ka tho hi.",
			"63": "<sup>63</sup> Kei pen, na thuhilhte a zui, nangmah a hong zahtakte tawh a kikhawlpa ka hi hi.",
			"64": "<sup>64</sup> Topa aw, leitung pen nangma itna kip tawh kidim hi. Na ngeina kipte kei hong hilh in.",
			"65": "<sup>65</sup> Topa aw, na thuciamna bangin na nasempa na limbawl hi.",
			"66": "<sup>66</sup> Na thupiakte um ka hih manin thu khentel theihna le theihsiamna hong hilh in.",
			"67": "<sup>67</sup> Gim nong piak ma-in lam ka pial thei zel a, ahih hangin tu-in na thu ka zui hi.",
			"68": "<sup>68</sup> Nangmah na hoih a, a hoih nate na sem hi. Na ngeina kipte kei hong hilh in.",
			"69": "<sup>69</sup> Mi kiphasakte in kei’ thu, zuau vive gengen uh a, ahih hangin keimah in ka lungsim khempeuh tawh na thuhilhte ka zui hi.",
			"70": "<sup>70</sup> Amaute’ lungsim in thu theithei loin khikcip a, ahih hangin keimah in nangma thu sung nuam ka sa hi.",
			"71": "<sup>71</sup> Nangma ngeina kipte ka sin theih nadingin gimna ka thuak pen kei a dingin hoih mahmah hi.",
			"72": "<sup>72</sup> Nangma kam sung pana thu pen kham le ngun tul tampite sangin kei a dingin hoihzaw hi.",
			"73": "<sup>73</sup> Nangmah in kei hong piangsakin na hong bawl hi. Na thupiaknate ka sin theih nadingin thu theihtelna hong pia in.",
			"74": "<sup>74</sup> Nangma thuciamna muang ka hih manin nang hong zahtakte in kei hong mu-in lungdam ding uh hi.",
			"75": "<sup>75</sup> Topa aw, nangmah biakna ngeina kipte man hi, ci-in ka thei a, na thumanna hangin kei gim na hong pia hi.",
			"76": "<sup>76</sup> Na nasempa tungah na thuciamna bangin keimah hong hehnem dingin na itna kip a baihsa-in hong omsak in.",
			"77": "<sup>77</sup> Ka nuntak theih nadingin kei hong hehpih in. Bang hang hiam cih leh nangma thu nuam ka sa hi.",
			"78": "<sup>78</sup> Mi kiphasakte zahhuaisak in. Bang hang hiam cih leh amaute in khemna tawh kei hong lumlet uh hi. Ke’n ahihleh na thuhilhte ka lungngaingai ding hi.",
			"79": "<sup>79</sup> Na teci pannate a theih nadingun nang hong zahtakte kei’ lamah hong kiheisak in.",
			"80": "<sup>80</sup> Guallelh maizumna ka thuak loh nadingin nangma ngeina kipte a kicing takin a zuizo mi hong hisak ta in.",
			"81": "<sup>81</sup> Na hong hotkhiat ding ka ngakngakna-in ka tha bei ta a, nangma thu muangin ka lamen hi.",
			"82": "<sup>82</sup> Na thuciamnate ka etetna-in ka mitte thazaw ta hi. “Cik ciangin hong hehnem ding na hiam?” kong ci hi.",
			"83": "<sup>83</sup> Bang hang hiam cih leh kei pen meikhu lak a a kikoihdak savun-um tawh ka kibang a, ahi zongin nangma ngeina kipte ka mangngilh tuan kei hi.",
			"84": "<sup>84</sup> Na nasempa in bang tanvei ngaklai ding ka hi hiam? Kei hong bawlsiate cik ciangin thu khen ding na hi hiam?",
			"85": "<sup>85</sup> Nangma thu a zui lo, mi kiphasakte in keimah hong siahna-in gum a to uh hi.",
			"86": "<sup>86</sup> Nangma thupiakte khempeuh man taktak hi. Amaute in thuman lopi-in kei hong bawlsia uh hi. Kei hong huh in.",
			"87": "<sup>87</sup> Amaute in kei hong thatzo dektak uh hi. Ahih hangin na thuhilhnate ka mangngilh tuan kei hi.",
			"88": "<sup>88</sup> Na kam pana na teci pannate ka zuih theih nadingin na itna kip tawh kei hong hingsak in.",
			"89": "<sup>89</sup> Topa aw, vantungah nangma thu kip tawntung hi.",
			"90": "<sup>90</sup> Nangma thumanna khang tawntungin kip hi. Nangmah in leitung na kipsak a, om tawntung hi.",
			"91": "<sup>91</sup> Nangma sehna tawh tu dongin amaute kip uh hi. Bang hang hiam cih leh na khempeuh nangma nasem ahi hi.",
			"92": "<sup>92</sup> Nangma thu, nuam a sa lo hileng, ka gimthuakna-ah ka kisia khinzo ta ding hi.",
			"93": "<sup>93</sup> Nangma thuhilhte ka mangngilh ngei kei ding hi. Bang hang hiam cih leh tuate tawh nong nungtasak hi.",
			"94": "<sup>94</sup> Kei pen nangma a’ ka hi hi. Kei hong hon in. Bang hang hiam cih leh nangma thuhilhte zuih ding ka hanciam hi.",
			"95": "<sup>95</sup> Migilote in keimah a hong that dingin hong buk uh hi. Ahih hangin na teci pannate ke’n ka lungngaingai ding hi.",
			"96": "<sup>96</sup> A kicinga a kingaihsun nate khempeuh in mong a neihna ka mu khin a, ahih hangin na thupiakna in mong nei loin zai mahmah hi.",
			"97": "<sup>97</sup> Na thu deih mahmah ing. Sun tawntungin ka lungngaihngaih ahi hi.",
			"98": "<sup>98</sup> Na thupiakna in ka langte khempeuh sangin a pilzaw-in hong bawl hi. Bang hang hiam cih leh tua pen kei tawh omkhawm den hi.",
			"99": "<sup>99</sup> Ka siate khempeuh sangin thu ka telzaw hi. Bang hang hiam cih leh na teci pannate ka ngaihsunsun hi.",
			"100": "<sup>100</sup> Khanghamte sangin thu ka telzaw hi. Bang hang hiam cih leh na thuhilhnate ka zui hi.",
			"101": "<sup>101</sup> Na thu ka zuih theih nadingin gamtatsia khempeuh ka pelh hi.",
			"102": "<sup>102</sup> Nangmah in hong hilh khin na hih manin na biakna ngeina kipte panin kei ka pial kei hi.",
			"103": "<sup>103</sup> Nangma thute khum mahmah a, khuaizu sangin khumzaw hi.",
			"104": "<sup>104</sup> Na thuhilhnate hangin thu theihtelna ka ngah hi. Tua ahih ciangin a man lo lampi khempeuh ka mudah hi.",
			"105": "<sup>105</sup> Nangma thu pen lam hong lak ding meivak hi a, ka paina lampi-ah khuavak ahi hi.",
			"106": "<sup>106</sup> A thuman ahi nangmah biakna ngeina kipte a zui dingin ka kiciam khin a, ka kipsak khin hi.",
			"107": "<sup>107</sup> Nakpi takin gimna ka thuak hi. Topa aw, nong ciamsa bangin kei hong nungtasak in.",
			"108": "<sup>108</sup> Topa aw, phatin kong biaknate hong sang inla, nangmah biakna ngeina kipte kei hong hilh in.",
			"109": "<sup>109</sup> Nisimin ka nuntakna a lauhuai sungah om ngitnget a, ahih hangin nangma thu ka mangngilh tuan kei hi.",
			"110": "<sup>110</sup> Migilote in kei thang hong siah uh a, ahih hangin na thuhilhnate panin kei ka pial kei hi.",
			"111": "<sup>111</sup> Nangmah biakna ngeina kipte tawntung keima luah ahi hi. Tuate pen keima lungdamna ahi hi.",
			"112": "<sup>112</sup> Nangma ngeina kipte ka sih mateng a zui tawntung dingin ka lungsim ka khensat hi.",
			"113": "<sup>113</sup> Nangma tungah a thuman lote ka mudah a, ahih hangin keimah in nangma thu ka deih hi.",
			"114": "<sup>114</sup> Nang pen keima bukna mun le kei hong hupa na hi hi. Na thuciamna ka muang hi.",
			"115": "<sup>115</sup> No, siatna a bawlte aw, Pasian’ thupiakte ka zuih theih nadingin kei kiang panin paikhia un.",
			"116": "<sup>116</sup> Kei ka nuntak theih nadingin na thuciamna tawh kizui-in kei hong huh inla, ka lametna-ah kei hong zahhuaisak kei in.",
			"117": "<sup>117</sup> Ka suahtak theih nading le na ngeina kipte sungah nuamsa-in ka om ngitnget theih nadingin kei hong huh in.",
			"118": "<sup>118</sup> Nangma ngeina kipte panin a pialkhiate khempeuh na nilkhia hi. Amau’ khem siamna a mawkna ahi hi.",
			"119": "<sup>119</sup> Leitung a migilote khempeuh sik-ek bangin na ngaihsun hi. Tua ahih ciangin na teci pannate ka deih hi.",
			"120": "<sup>120</sup> Nang kong zahtakna hangin ka khuasikmul suak a, na thukhennate ka zahtak hi.",
			"121": "<sup>121</sup> Thutang thumanin ka gamta hi. Hong nengniamte’ khut sungah kei hong nusia kei in.",
			"122": "<sup>122</sup> Na nasempa a dingin nangmah hong kikham inla, mi kiphasakte hong nengniamsak kei in.",
			"123": "<sup>123</sup> Nangma hotkhiatna le a man na thuciamna hong tun ding ka etna-in ka mitte a gim ta hi.",
			"124": "<sup>124</sup> Na itna kip tawh kituakin na nasempa tungah hong bawl inla, na ngeina kipte kei hong hilh in.",
			"125": "<sup>125</sup> Kei pen na nasempa ka hi hi. Na thuhilhnate ka theih nadingin thu theihtelna hong guan in.",
			"126": "<sup>126</sup> Topa aw, nangma thu kipalsat khin ahih ciangin thu na khen ding hun hita hi.",
			"127": "<sup>127</sup> Tua ahih ciangin khamte, le kham hoihpente sangin nangma thupiakna ka deihzaw hi.",
			"128": "<sup>128</sup> Tua ahih ciangin na thuhilhnate khempeuh tawh a kituakin kei ka gamta a, a man lo lampi khempeuh ka mudah hi.",
			"129": "<sup>129</sup> Na thuhilhnate lamdang pha mahmah a, ka lungsim khempeuh tawh tuate ka zui hi.",
			"130": "<sup>130</sup> Na thute gentelna in khua vaksak a, thu thei lote tungah thu theihtelna a guan hi.",
			"131": "<sup>131</sup> Na thupiakte ka lunggulhna-in ka kam ka-in ka leii ka kha hi.",
			"132": "<sup>132</sup> Nangmah hong itte tungah na hih ngei bangin kei lamah hong kihei-in kei hong hehpih in.",
			"133": "<sup>133</sup> Na hong ciamsa bangin ka pukna ding panin hong kem inla, keima tungah siatna gualzosak kei in.",
			"134": "<sup>134</sup> Nangma thuhilhte ka zuih theih nadingin hong nengniamte’ kiang pan kei hong honkhia in.",
			"135": "<sup>135</sup> Na nasempa tungah na mai hong taangsak inla, na ngeina kipte hong hilh in.",
			"136": "<sup>136</sup> Mite in nangma thu zui lo uh ahih manin ka khitui hawk luanin a luang hi.",
			"137": "<sup>137</sup> Topa aw, nang na thuman a, na thukhennate zong thuman mahmah hi.",
			"138": "<sup>138</sup> Nangma koihsa ngeina kipte thumanin thutak hi.",
			"139": "<sup>139</sup> Ka galte in nangma thu kin het lo uh ahih manin keima hehna mei bangin a kuang hi.",
			"140": "<sup>140</sup> Na thuciamnate kician mahmah a, na nasempa in tuate deih mahmah hi.",
			"141": "<sup>141</sup> Kei ka neu a, hong kisimmawh hi. Ahih hangin na thuhilhnate ka mangngilh tuan kei hi.",
			"142": "<sup>142</sup> Nangma thumanna kip tawntung a, na thukham zong man tawntung hi.",
			"143": "<sup>143</sup> Dahna le lungkhamna ka tungah hong tung a, ahih hangin na thupiaknate nuam ka sakna ahi hi.",
			"144": "<sup>144</sup> Na teci pannate a tawntungin thuman hi. Thu theihtelna hong guan in; tua hileh ka nungta ding hi.",
			"145": "<sup>145</sup> Ka lungsim khempeuh tawh nang tungah kong kiko hi. Hong dawng in, Topa! Na ngeina kipte ka zui ding hi.",
			"146": "<sup>146</sup> Nang tungah kong kiko hi. Na thuhilhnate ka zuih theih nadingin kei hong hon in.",
			"147": "<sup>147</sup> Khuavak ma-in tho-in huhna ngenin kong kiko a, nangma thuciamna hong tun ding lamenin ka om niloh hi.",
			"148": "<sup>148</sup> Nangma thuciamna a lungngaingai dingin zan khuavakin ka zanhak hi.",
			"149": "<sup>149</sup> Topa aw, na itna kip tawh a kizui-in ka aw hong za inla, nangma thutang tawh kizui-in ka nuntakna hong kem in.",
			"150": "<sup>150</sup> Gitloh ngimna tawh kei hong bawlsia mite in kei hong nehta uh a, amaute in nangma thu ngaihsutin nei lo uh hi.",
			"151": "<sup>151</sup> Ahih hangin Topa aw, kei kiangah nang nong nai a, na thupiaknate khempeuh ahi taktak vive ahi hi.",
			"152": "<sup>152</sup> Tuate a tawntungin a kip dingin na bawl ahihna thu, nangma thuhilhnate panin sawtpi-in ka thei hi.",
			"153": "<sup>153</sup> Ka thuakna hong en inla, kei hong honkhia in. Bang hang hiam cih leh nangma thu ka mangngilh kei hi.",
			"154": "<sup>154</sup> Ka thu-ah hong pang inla, kei hong suaktasak in. Na ciamsa bangin kei hong honkhia in.",
			"155": "<sup>155</sup> Migilote, kihonkhia lo ding hi. Bang hang hiam cih leh amaute in na thukhamte zui lo uh hi.",
			"156": "<sup>156</sup> Topa aw, na hehpihna lian hi. Na biakna ngeina kip tawh a kituakin kei hong honkhia in.",
			"157": "<sup>157</sup> Kei hong bawlsiate, ka langte tam mahmah a, ahih hangin nangma thu panin kei ka pial tuan kei hi.",
			"158": "<sup>158</sup> Thuman lo mite ka muh ciangin ka kih mahmah hi. Bang hang hiam cih leh amaute in nangma thupiakte zui lo uh hi.",
			"159": "<sup>159</sup> Nangma thuhilhnate bangzah takin ka deihna hong ngaihsun in. Topa aw, na itna kip tawh a kizui-in kei hong hon in.",
			"160": "<sup>160</sup> Na thubulpi thumanna hi a, a man mahmah, nangmah biakna ngeina kipte khempeuh a tawntungin kip paisuak hi.",
			"161": "<sup>161</sup> Uliante in thu om lopi-in kei hong bawlsia uh a, ahih hangin na thute lamdang sa mahmahin ka thupi ngaihsut hi.",
			"162": "<sup>162</sup> Vankinusia tampi tak a ngah pa bangin na thuciamna-ah ka lung a dam mahmah hi.",
			"163": "<sup>163</sup> Zuaunate zadahin ka kih a, ahih hangin nangma thu ka deih mahmah hi.",
			"164": "<sup>164</sup> Nangmah biakna ngeina kipte hangin nisimin sagihvei nang kong phat hi.",
			"165": "<sup>165</sup> Nangma thu a deihte in lungnopna lianpi ngah uh a, amaute a tuksakzo ding bangmah om lo hi.",
			"166": "<sup>166</sup> Topa aw, nong hotkhiat ding ka ngak a, na thupiakte ka sem hi.",
			"167": "<sup>167</sup> Na thuhilhnate ka zui a, tuate ka nak deih mahmah hi.",
			"168": "<sup>168</sup> Na thuhilhnate le na ngeina kip omte khempeuh hoihtakin ka zui a, ka gamtatna khempeuh nangmah in na hong mu hi.",
			"169": "<sup>169</sup> Topa aw, kong kikona aw, na kiang hong tung hen la, nangma thu omsa tawh kizui-in thu theihtelna kei hong guan in.",
			"170": "<sup>170</sup> Keima thumna in na kiang hong ban hen la, nangma thu omsa tawh kizui-in kei hong honkhia in.",
			"171": "<sup>171</sup> Na ngeina kipte kei hong hilh na hih manin kong phat tawntung ding hi.",
			"172": "<sup>172</sup> Na thupiak khempeuh man mahmah ahih manin nangma thu phatna la ka sa ding hi.",
			"173": "<sup>173</sup> Nangma thuhilhte hong zui ka hih manin keimah hong huh dingin a kigingsa-in om tawntung in.",
			"174": "<sup>174</sup> Topa aw, nong hotkhiat ding ka lamen a, nangma khut sungah nuam ka sa mahmah hi.",
			"175": "<sup>175</sup> Nang kong phat theih nadingin kei hong nungtasak inla, nangmah biakna ngeina kipte kei hong huhsak in.",
			"176": "<sup>176</sup> A gammang tuu bangin lam ka pial khin hi. Tua ahih manin na nasempa hong zong in. Bang hang hiam cih leh nangma thupiaknate ka pelh kei hi."
		},
		"120": {
			"1": "<sup>1</sup> Ka cihmawh ciangin Topa’ tungah ka kiko a, amah in hong dawng hi.",
			"2": "<sup>2</sup> Topa aw, mizuaute le mikhemte’ kiang panin kei hong honkhia in.",
			"3": "<sup>3</sup> Mikhem theite aw, note’ tungah bang hong kipia ding a, note’ tungah bang hong kihih ding ahi hiam?",
			"4": "<sup>4</sup> Galhang pa’ thal hiamte le sesing hol-am hi ding hi.",
			"5": "<sup>5</sup> Note lakah ka omkhak pen Meshek gam sungah tenkhak sangin haksazaw a, Kedar mite lakah tenkhak sangin siahuaizaw hi.",
			"6": "<sup>6</sup> Gal kilemna a deih lo mite lakah sauvei ka teng luakha hi.",
			"7": "<sup>7</sup> Kei pen gal kilemna a ngaihsun mi ka hi hi. Ahih hangin kilemna ding thu ka gen ciangin amaute in galkido ding utna tengin nei uh hi."
		},
		"121": {
			"1": "<sup>1</sup> Keimah in mualtung lam ka ento hi. Keimah huhna koi lai pan hong pai ding ahi hiam?",
			"2": "<sup>2</sup> Van le lei a bawl Topa’ kiang panin keimah huhna hong pai hi.",
			"3": "<sup>3</sup> Amah in ka khe taalsak lo ding a, kei hong kem pa lusu lo ding hi.",
			"4": "<sup>4</sup> En un, Israel a kem pa lusu lo a, zong ihmu lo hi.",
			"5": "<sup>5</sup> Topa in nang hong cing ding a, nangmah a hong hu dingin na kiangah hong om hi.",
			"6": "<sup>6</sup> Sunin ni in nang hong gimsak lo ding a, zanin kha in zong nang hong sukha lo ding hi.",
			"7": "<sup>7</sup> Topa in siatna khempeuh panin nang hong hu ding a, amah in a muanhuai-in nang hong kem ding hi.",
			"8": "<sup>8</sup> Topa in tua kipan a tawntungin na vaksuk na vaktohna-ah nang hong kem ding hi."
		},
		"122": {
			"1": "<sup>1</sup> Amaute in kei tungah, “Topa’ inn-ah pai ni,” hong cih uh ciangin kei ka kipak hi.",
			"2": "<sup>2</sup> Jerusalem aw, na kulhkongpi sungah kote hong tungin ka ding khinta uh hi.",
			"3": "<sup>3</sup> Jerusalem khuapi pen Israel-te tungah thu a kipiaksa bangin Topa’ tungah lungdamna a ko dingin Topa’ minamte, Israel minamte, a hong paitohna, khuapi lian tawh a kibangin a kibawl, kiptakin a kilam bikbek khuapi ahi hi.",
			"5": "<sup>5</sup> David’ innkuante’ kumpi tokhom, thukhenna ding kumpi tokhomte, tua lai-ah kikoih hi.",
			"6": "<sup>6</sup> Jerusalem khuapi, a nopsakna ding thu ngen unla, “Nang hong itte a dau pai tahen.",
			"7": "<sup>7</sup> Na khua sungah lungnopna om hen la, na galvilna tausangte’ huam sungah lungmuanna om ta hen,” ci-in ngen un.",
			"8": "<sup>8</sup> Sanggamte le kikholhpihte ka khualna-in, “Jerusalem in nopna om ta hen,” ka ci ding hi.",
			"9": "<sup>9</sup> Topa eite’ Pasian’ inn ka khualna-in nangma hoihna ding thu ka ngen ding hi."
		},
		"123": {
			"1": "<sup>1</sup> Vantungah a om pa aw, nangmah kong ento hi.",
			"2": "<sup>2</sup> Nasem pasalte in a topa uh muang a, nasem numeite in a tonu uh a muan mah bangin ko tungah hehpihna nong neih matengin Topa kote’ Pasian kong mitsuan uh hi.",
			"3": "<sup>3</sup> Kote hong hehpih in. Topa aw, kote hong hehpih in. Bang hang hiam cih leh kote in ka thuak zawh loh uh simmawhna ka thuak uh hi.",
			"4": "<sup>4</sup> A ututin a gamta mite in kote a hong zahkona, a kiphasak mite in hong simmawh bawlna hangin ka gimthuakna uh sauvei lua khinta hi."
		},
		"124": {
			"1": "<sup>1</sup> Israel mite aw, Topa in hong panpih lo hileh i tuah ding thu thei un.",
			"2": "<sup>2</sup> Eite langpangin mite hong kipat ciangin eite’ lamah Topa hong pang lo hileh,",
			"3": "<sup>3</sup> eite’ tungah a hehna uh a kisosuah ciangin amaute in eite a hingin hong nawmvalh khin ding uh hi.",
			"4": "<sup>4</sup> Tuikhang in eite hong tai-in, tuihual in hong tum khin ding a,",
			"5": "<sup>5</sup> tuipi husiate in hong tuummang khin ding hi.",
			"6": "<sup>6</sup> Amaute’ suksiat dingin eite a hong piakhia lo Topa in thupha ngah tahen.",
			"7": "<sup>7</sup> Thangsiahte’ thangzak panin vasa a suahtak bangin eite i suakta hi. Thangkhau kibottat a, eite i suakta khinta hi.",
			"8": "<sup>8</sup> Van le lei a bawl Topa’ tung panin eite huhna hong pai hi."
		},
		"125": {
			"1": "<sup>1</sup> Topa a muang mite pen ling hetloin a om tawntung Zion Mual tawh kibang hi.",
			"2": "<sup>2</sup> Jerusalem kimkotah mualte a om mah bangin ama mite’ kimkotah tua kipan a tawntungin Topa om ding hi.",
			"3": "<sup>3</sup> Thuman mite a khialhkhak loh nadingun amau a kipia leitang tungah migilote in amaute uk paisuak lo ding hi.",
			"4": "<sup>4</sup> Topa aw, a hoih mite tung le na thupiakna a zui mite tungah hehpihna hong nei in.",
			"5": "<sup>5</sup> Ahih hangin amau’ gitlohna a zuite pen siatna a bawlte gim na piak ciangin amaute tawh piakhawm in. Israel tungah nopna om ta hen!"
		},
		"126": {
			"1": "<sup>1</sup> Topa in Zion-ah eite hong ciahpih kik ciangin i mang tawh kibang liang hi.",
			"2": "<sup>2</sup> Lungdamin i nui a, lungdam lua-in la i sa hi. Tua ciangin minam dangte kiho-in, “Topa in amau a dingin na lianpite bawl khinta hi,” kici uh hi.",
			"3": "<sup>3</sup> Topa in eite a dingin na lianpite bawl khinta a, eite i kipak hi.",
			"4": "<sup>4</sup> Topa aw, lei keuna munah guah in tui a puak bangin kote’ nopsaknate a ngei hong bangsakkik ta in.",
			"5": "<sup>5</sup> Khitui tawh khai a tuhte lungdamin kikona tawh an la sak ta in.",
			"6": "<sup>6</sup> Kap kawmin kuankhia-in a tuh ding khaici a pua mi lungdamin kikona tawh buhlomte pua-in hong ciah ding hi."
		},
		"127": {
			"1": "<sup>1</sup> Topa in inn lampih kei leh innlamte’ sepna a mawkna ahi hi. Topa in khuapi hutpih kei leh khuapi cingte’ cinna a mawkna ahi hi.",
			"2": "<sup>2</sup> Zingsangin tho baihin, gimpi a nangma sepsa an na nek hakna zong a mawkna mah ahi hi. Bang hang hiam cih leh amah in ama itte tungah a ihmut sung nangawnun a pia hi.",
			"3": "<sup>3</sup> En un, tate pen Topa’ tung pana letsong hi a, tapate pen ama hong piak thupha ahi hi.",
			"4": "<sup>4</sup> Mi khat in a khangno lai-in a neih tate pen galhang pa’ khutsunga a om a thaltangte tawh kibang hi.",
			"5": "<sup>5</sup> A thallawng dimin tua bang thaltang a nei pa mi lungdam ahi hi. Amah guallel ngei lo ding a, zahhuai ngei lo ding hi."
		},
		"128": {
			"1": "<sup>1</sup> Topa zahtakin ama thu a zui mi khempeuh thupha ngah mi ahi hi.",
			"2": "<sup>2</sup> Na khut tawh na sep thaman na ne ding a, na lungdamin na maavang ding hi.",
			"3": "<sup>3</sup> Nangma inn sungah na zi, a gah pha mahmah leenggui tawh kibang ding a, na sabuai kiimah a tu na tate, oliv no dawng hilhhelh tawh kibang ding uh hi.",
			"4": "<sup>4</sup> En un, Topa a zahtak mi tua bangin thupha kipia ding hi.",
			"5": "<sup>5</sup> Topa in Zion panin nang thupha hong pia hen la, na nuntak sung tawntung Jerusalem’ nopsakna mu ta in.",
			"6": "<sup>6</sup> Na tute a mu dingin hong siam tahen. Israel tungah nopna om ta hen!"
		},
		"129": {
			"1": "<sup>1</sup> “Ka neu lai a kipanin nakpitakin amaute in kei hong gimsak uh hi,” Israel in tu-in ci tahen.",
			"2": "<sup>2</sup> “Ka neu lai a kipanin nakpitakin amaute in kei hong gimsak uh a, ahih hangin amaute in kei hong zo nai lo uh hi.",
			"3": "<sup>3</sup> Lo khote in lei a kuih bangin ka nungzang hong kuikek uh a, tu-ma-kuakte tawh kibangsak uh hi.",
			"4": "<sup>4</sup> Topa thuman a, amah in migilote’ henna khaute sutat khinta hi,” amaute in ci ta uh hen.",
			"5": "<sup>5</sup> Zion a mudahte khempeuh maizumin kinungkiksak tahen.",
			"6": "<sup>6</sup> Amaute pen a khan khit ma-a a vul, innkhumzanga lopa, an at pa in a khut sungah a kaihkhop loh, buhlom hen pa in a ang-ah a pom loh, amau a mukhate in, “Topa’ thupha na tungah om tahen. Topa’ min tawh thupha kong pia uh hi,” a cih loh mite tawh kibangsak in."
		},
		"130": {
			"1": "<sup>1</sup> Topa aw, ka lungkham mahmahna panin nang tungah kong kiko hi.",
			"2": "<sup>2</sup> Topa aw, ka aw hong za in. Ka thumna awgingte hong ngai in.",
			"3": "<sup>3</sup> Topa aw, nangmah in mawhneite ciamteh lecin, Topa aw, kua in thuakzo ding ahi hiam?",
			"4": "<sup>4</sup> Ahih hangin nangmah hong kizahtak theih nadingin nangmah in mawhna na maisak hi.",
			"5": "<sup>5</sup> Topa’ hong huh ding lawpna tawh ka ngak a, ama thugen ka muang hi.",
			"6": "<sup>6</sup> Galvilte in zingsang hun ding a ngaklah sangin galvilte in phalvak hun ding a ngaklah sangin, Topa ka ngaklah zaw hi.",
			"7": "<sup>7</sup> Israel aw, Topa muang in. Bang hang hiam cih leh Topa’ itna kip tawntungin, hong honkhia nuam tawntung hi.",
			"8": "<sup>8</sup> Mawhna a om khempeuh panin amah in Israel-te a honkhia ding hi."
		},
		"131": {
			"1": "<sup>1</sup> Topa aw, ka lungsim kiliansak nawn lo a, kei ka kihisak nawnkei hi. Kei a dingin a lianlua le a lamdang luate ngaihsutin ka nei kei hi.",
			"2": "<sup>2</sup> A nu’ nawi tawh a kikhenta naupang bangin daitakin ka om dide zota hi. A dai hithiat-a om naupang tawh ka kibangta hi.",
			"3": "<sup>3</sup> Israel aw, tu a kipanin a tawntungin Topa muang in."
		},
		"132": {
			"1": "<sup>1</sup> Topa aw, David na ngaihsutna-in a gim thuaknate khempeuh le amah in, “Jakob’ Vanglianpa’ tenna ding, Topa a’ ding mun ka muh matengin ka inn sungah ka lum kei ding a, ka lupna ka zuan kei ding hi. Ka ihmu kei ding a, ka mitkhute ka kikhupsak kei ding hi,” ci-in Jakob’ Vanglianpa’ tungah hong thuciamna le Topa’ tungah hong kiciamnate phawk in.",
			"6": "<sup>6</sup> Jaar gam sungah Thuciamna Singkuang ka mu uh hi, cihna thuthak Bethlehem-ah kiza hi.",
			"7": "<sup>7</sup> “Ama omna munah va pai ni; ama khengakna-ah va bia ni,” ka ci uh hi.",
			"8": "<sup>8</sup> Topa aw, tho inla na vangliatna lim Thuciamna Singkuang tawh na omna munah pai in.",
			"9": "<sup>9</sup> Na mite na hotkhiatna thu, na siampite in taangko hen la, na mi siangthote lungdamin awng ta uh hen.",
			"10": "<sup>10</sup> Na nasempa David tungah thu na ciamzo hi; na sathau nilh pa nial kei in.",
			"11": "<sup>11</sup> Topa in a pelh loh ding kiciamna taktak khat David tungah kiciam a, “Nang’ sung pana na tate khat na kumpi tokhom tungah ka koih ding hi.",
			"12": "<sup>12</sup> Na tate in, amau’ tungah ka hilh ding ka thuciamna le ka teci pannate a zuih nak-uhleh, amau’ tate zong na kumpi tokhom tungah tu paisuak ding uh hi,” na ci hi.",
			"13": "<sup>13</sup> Bang hang hiam cih leh Topa in Zion teel khinzo a, amah in tua mun pen ama ten nadingin a deih hi.",
			"14": "<sup>14</sup> “Hih mun pen ka om tawntungna ding ahi hi; hih mun deih ka hih manin hih lai-ah ka teng ding hi.",
			"15": "<sup>15</sup> Ama beemlepang thupha tampi ka pia ding a, a mizawngte an ka vak kham ding hi.",
			"16": "<sup>16</sup> Ka hotkhiatna thu, a siampite ka taangkosak ding a, a mi siangthote lungdamin la sa-in awng ding uh hi.",
			"17": "<sup>17</sup> Keimah in tua lai-ah David’ suanlekhakte kumpi lianin ka koih ding a, ka sathau nilh pa’ ukna ka kipsak ding hi.",
			"18": "<sup>18</sup> Ama galte maizumna tawh ka dimsak ding a, ahih hangin ama kumpi gam khangin zai semsem ding hi,” na ci hi."
		},
		"133": {
			"1": "<sup>1</sup> En un, sanggamte pumkhat suakin a tut khawm uh ciangin bangzahin hoihin nuam ahi hiam?",
			"2": "<sup>2</sup> Tua pen a puan ngawng tungah Aaron’ khamul kaisuk zui-in a lu tung panin a taaksuk, sathau manpha tawh kibang hi.",
			"3": "<sup>3</sup> Tua pen Zion mualte tungah a kia, Hermon mual pana hong piang daitui tawh kibang hi. Bang hang hiam cih leh Topa in nuntak tawntungna thupha tua munah a pia hi."
		},
		"134": {
			"1": "<sup>1</sup> Zan khuavakin Topa’ inn sungah a ding, Topa’ nasemte khempeuh aw, hong pai-in Topa phat un.",
			"2": "<sup>2</sup> Siangtho mun lamah na khutte uh laamto-in Topa phat un.",
			"3": "<sup>3</sup> Van le lei a bawl Topa in Zion panin note tungah thupha hong pia tahen."
		},
		"135": {
			"1": "<sup>1</sup> Topa phat un. I Pasian’ inn huangsung, Topa’ innsunga a ding, Topa’ nasemte aw, Topa phat un; ama min phat un.",
			"3": "<sup>3</sup> Topa phat un; bang hang hiam cih leh Topa hoih hi. Ama min phatna la sak un; bang hang hiam cih leh amah phatnophuai hi.",
			"4": "<sup>4</sup> Bang hang hiam cih leh Topa in ama a dingin Jakob teel a, ama neihsa dingin Israel teel khinta hi.",
			"5": "<sup>5</sup> Bang hang hiam cih leh Topa lian hi, ci-in ka thei a, eite’ Topa pen pasian dang khempeuh sangin a lianzaw hi.",
			"6": "<sup>6</sup> Vantung le leitung, tuipi le a thukna sung khempeuhah Topa in ama ut peuhpeuh a bawl hi.",
			"7": "<sup>7</sup> Amah in leimong panin meiipi kaisakin, guahzuk nadingin khuaphialepte bawl a, a huihkua panin huih a pusuaksak hi.",
			"8": "<sup>8</sup> Amah in Egypt gam sungah mihing ganhing tacil khempeuh a vatmai hi.",
			"9": "<sup>9</sup> Egypt aw, nangma sungah lim le na lamdangte, Faro le a nasem khempeuhte gimpiakna-in a lak hi.",
			"10": "<sup>10</sup> Minam tampite vatmai-in kumpi vangliante that a,",
			"11": "<sup>11</sup> Amor kumpipa Sihon, Bashan kumpipa Og le Kanaan kumpite a that hi.",
			"12": "<sup>12</sup> Amau’ leitang khempeuh, ama mi Israel-te’ luah dingin a piakhia hi.",
			"13": "<sup>13</sup> Topa aw, nangma min kip tawntung hi. Topa aw, na minthanna khang tawntungin a kip hi.",
			"14": "<sup>14</sup> Bang hang hiam cih leh Topa in ama mite’ thu khenin, ama nasemte tungah hehpihna a nei ding hi.",
			"15": "<sup>15</sup> Minam dangte’ pasian-te pen mihingte’ khut tawh a kibawl, ngun le kham ahi hi.",
			"16": "<sup>16</sup> Amaute in kam nei napi, pau thei lo uh hi. Amaute in mit nei napi, khua mu thei lo uh hi.",
			"17": "<sup>17</sup> Amaute in bil nei napi, khua za thei lo uh hi. Amaute’ kam sungah naksuk naktoh theihna nei lo uh hi.",
			"18": "<sup>18</sup> Milim a bawl mite pen milim mah bangsak in. Milim a muang khempeuhte zong tua milimte mah bangsak in.",
			"19": "<sup>19</sup> Israel mite aw, Topa phat un. Aaron’ innkuante aw, Topa phat un.",
			"20": "<sup>20</sup> Levi mite aw, Topa phat un. Topa a zahtakte aw, Topa phat un.",
			"21": "<sup>21</sup> Jerusalem inn-a a nei, Zion-a om Topa in thupha ngah tahen. Topa phat un."
		},
		"136": {
			"1": "<sup>1</sup> Amah hoih ahih manin Topa tungah lungdamna ko un; bang hang hiam cih leh ama itna kip tawntung hi.",
			"2": "<sup>2</sup> Lungdamna pen pasian-te’ Pasian’ tungah ko un; bang hang hiam cih leh ama itna kip tawntung hi.",
			"3": "<sup>3</sup> Lungdamna pen topate’ Topa’ tungah ko un; bang hang hiam cih leh ama itna kip tawntung hi.",
			"4": "<sup>4</sup> Na lamdang lian a bawl amah bek Pasian ahipa tungah, bang hang hiam cih leh ama itna kip tawntung hi.",
			"5": "<sup>5</sup> Theihna tawh vantungte a bawlpa tungah, bang hang hiam cih leh ama itna kip tawntung hi.",
			"6": "<sup>6</sup> Tuite tungah leitung a zal pa tungah, bang hang hiam cih leh ama itna kip tawntung hi.",
			"7": "<sup>7</sup> Khuavak lianpite a bawlpa tungah, bang hang hiam cih leh ama itna kip tawntung hi.",
			"8": "<sup>8</sup> Sun pen ni a uksak pa tungah, bang hang hiam cih leh ama itna kip tawntung hi.",
			"9": "<sup>9</sup> Zan pen kha le aksite a uksak pa tungah, bang hang hiam cih leh ama itna kip tawntung hi.",
			"10": "<sup>10</sup> Egypt gam tacil khempeuh a vatmaipa tungah, bang hang hiam cih leh ama itna kip tawntung hi.",
			"11": "<sup>11</sup> Amau’ gam sung pan Israel-te a paikhiatpih pa tungah, bang hang hiam cih leh ama itna kip tawntung hi.",
			"12": "<sup>12</sup> A baan zanin a khut thahat tawh a paikhiatpih pa tungah, bang hang hiam cih leh ama itna kip tawntung hi.",
			"13": "<sup>13</sup> San Tuipi a phelkham pa tungah, bang hang hiam cih leh ama itna kip tawntung hi.",
			"14": "<sup>14</sup> Israel-te tui laizang a kantan sakpa tungah, bang hang hiam cih leh ama itna kip tawntung hi.",
			"15": "<sup>15</sup> Ahih hangin Faro le a mihonte San Tuipi sungah a thalpaih pa tungah, bang hang hiam cih leh ama itna kip tawntung hi.",
			"16": "<sup>16</sup> Sehnel gam nawkin ama mite a paipihpa tungah, bang hang hiam cih leh ama itna kip tawntung hi.",
			"17": "<sup>17</sup> Kumpi liante a vatmaipa tungah, bang hang hiam cih leh ama itna kip tawntung hi.",
			"18": "<sup>18</sup> Kumpi minthangte a that pa tungah, bang hang hiam cih leh ama itna kip tawntung hi.",
			"19": "<sup>19</sup> Amor mite’ kumpipa Sihon’ hang le, bang hang hiam cih leh ama itna kip tawntung hi;",
			"20": "<sup>20</sup> Bashan kumpipa Og’ hangin, bang hang hiam cih leh ama itna kip tawntung hi.",
			"21": "<sup>21</sup> Amaute’ leitang pen gamhluah dingin a piakhia pa tungah, bang hang hiam cih leh ama itna kip tawntung hi.",
			"22": "<sup>22</sup> Ama nasem Israel tungah gamh a a piapa tungah, bang hang hiam cih leh ama itna kip tawntung hi.",
			"23": "<sup>23</sup> Miniam ihih laitakin a hong phawk pa tungah, bang hang hiam cih leh ama itna kip tawntung hi.",
			"24": "<sup>24</sup> I galte’ kiang pan eite hong honkhia pa tungah, bang hang hiam cih leh ama itna kip tawntung hi.",
			"25": "<sup>25</sup> Nuntakna a nei khempeuh an a vak pa tungah, bang hang hiam cih leh ama itna kip tawntung hi.",
			"26": "<sup>26</sup> Vantung Pasian’ tungah lungdamna ko un; bang hang hiam cih leh ama itna kip tawntung hi."
		},
		"137": {
			"1": "<sup>1</sup> Zion khuapi i ngaihsut khak ciangin Babylon luite gei-ah eite tusukin i kapkap hi.",
			"2": "<sup>2</sup> Tua lai-a gialhek kungte tungah i laiza lasaknate i khai hi;",
			"3": "<sup>3</sup> bang hang hiam cih leh ei hong man mite in la i sak ding hong deih a, ei hong bawlsiate in i gualnop ding hong deihin, “Zion late khat hong sak un,” hong ci uh hi.",
			"4": "<sup>4</sup> Topa’ la, gam dangah bangci sak theih ding ihi hiam?",
			"5": "<sup>5</sup> Jerusalem khuapi aw, nang kong mangngilh taak leh ka taklam khut buisum ta hen!",
			"6": "<sup>6</sup> Nang kong phawk kei a, kei’ lungdamna a lian pen sangin Jerusalem a sangzaw-in kong koih kei taak leh ka dang tawngah ka leii toncip ta hen!",
			"7": "<sup>7</sup> Topa aw, Jerusalem a siat hun lai-in Edom mite in, “Sumai un, sumai un! A bulpi dongin sumai un!” a cih vialna uh phawk in.",
			"8": "<sup>8</sup> Misusia Babylon aw, kote’ tungah nong bawl bangin nang tungah hong thukpa in lungdamna ngah ta hen!",
			"9": "<sup>9</sup> Na taneute hong laksakin suangtumpi denna-in a hong neihsak pa in lungdamna ngah ta hen!"
		},
		"138": {
			"1": "<sup>1</sup> Topa aw, ka lungsim khempeuh tawh nangma tungah lungdamna kong ko a, pasian-te’ mai-ah nangmah phatna ka sa hi.",
			"2": "<sup>2</sup> Na biakinn siangtho lamah kei ka kun a, na itna kip le na thumanna hangin na min kong phat hi. Bang hang hiam cih leh na dang khempeuh sangin na min le na thu a liatzawkna na lak hi.",
			"3": "<sup>3</sup> Nang kong sap ciangin kei nong dawng a, na thahatna tawh kei nong thakhauhsak hi.",
			"4": "<sup>4</sup> Topa aw, leitung khempeuh in na thuciamnate za khin uh ahih manin nang hong phat ding uh hi.",
			"5": "<sup>5</sup> Topa’ minthanna lian mahmah ahih manin amaute in Topa’ nasepna ziate la-in sa ding uh hi.",
			"6": "<sup>6</sup> Bang hang hiam cih leh Topa lian mahmah napi-in amah in a neute don a, a kiphasakte ahihleh amah in gamlapi panin mu thei veve hi.",
			"7": "<sup>7</sup> Haksatna tuamtuamte ka thuak ciangin kei nong kem hi. A heh ka galte, kei’ tangin nong dosak a, na thahatna tawh kei na hong honkhia hi.",
			"8": "<sup>8</sup> Topa in kei a dingin a ngaihsutte hong tungsak ding hi. Topa aw, na itna kip tawntung hi. Na sepsa na maban hong tun ta in."
		},
		"139": {
			"1": "<sup>1</sup> Topa aw, nangmah in kei na hong entel a, nong thei khin hi.",
			"2": "<sup>2</sup> Nangmah in ka heksukna, ka hektohnate na thei hi. Nangmah in ka ngaihsutnate gamlapi pek panin na thei hi.",
			"3": "<sup>3</sup> Nangmah in ka sep laitak ahi a, ka khawl laitak ahi zongin na hong mu a, ka gamtatna khempeuh a vekpi-in na thei hi.",
			"4": "<sup>4</sup> Topa aw, kam khat bek nangawn ka paukhiat ma-in, nangmah in ka gen dingteng a vekpi-in na thei khin hi.",
			"5": "<sup>5</sup> Nangmah in ka nung le ka mai-ah nong dal a, na thahatna tawh kei na hong hu hi.",
			"6": "<sup>6</sup> Tua bangin kei nong theihna pen kei a dingin lamdang lua mahmah a, thuthuk lua ahih manin kei’ theihtel zawh ding hi lo hi.",
			"7": "<sup>7</sup> Nangmah a pelh dingin koi-ah pai ding a, nangma omna panin koi lai-ah taikhia ding ka hi hiam?",
			"8": "<sup>8</sup> Vantungah kahto leng tua lai-ah nang na om ding a, Leinuai misite’ gamah lupna bawlta leng zong tua lai-ah zong nang na om veve ding hi.",
			"9": "<sup>9</sup> Leimong pekah leengin, tuipi mong pekah omta leng zong,",
			"10": "<sup>10</sup> tua lai nangawnah nangma khut in kei hong paipihin, na khut taklam in kei hong len ding hi.",
			"11": "<sup>11</sup> “Khuamial in kei hong tuamcip hen la, ka kiima khuavak omte zan khuamial suak hen,” ci taleng zong,",
			"12": "<sup>12</sup> tua nangawnah, nangma a dingin khuamial pen mial lo a, zan khuamial pen sun nitaang tawh kibang hi. Bang hang hiam cih leh nang a dingin khuamial pen khuavak mah bang lel hi.",
			"13": "<sup>13</sup> Bang hang hiam cih leh ka pumpi na khempeuh na hong piangsak a, ka nu’ gil sungah keimah nong khuituah hi.",
			"14": "<sup>14</sup> Kihtak dingin a kilawm na hih manin nang ka hong phat hi. Na nasepnate lamdang mahmah! Nangmah in kei nong lim theih mahmah hi.",
			"15": "<sup>15</sup> A thukna sung mun simthamah kei hong kikhuituahin hong kibawl laitakin, ka guh ka taang, na mai-ah kiliah lo hi.",
			"16": "<sup>16</sup> A kipiangsak nai lo keima pumpi nate na mit in a mu hi. Ka pumpi nate khat beek a om ma, ka ni zah ding a kiciangtan laitakin, tuate khempeuh na laibu sungah kigelh khin hi.",
			"17": "<sup>17</sup> Pasian aw, na ngaihsutnate kei a dingin manpha mahmah a, tuate khempeuh a vekpi-in zai mahmah hi.",
			"18": "<sup>18</sup> Tuate a mal sim leng sehnel sangin tamzaw hi. Ka khanlawh ciangin nang tawh ka omkhawm lai hi.",
			"19": "<sup>19</sup> Pasian aw, migilote that inla, kei kiang panin mi that theite paikhia sak in.",
			"20": "<sup>20</sup> Bang hang hiam cih leh amaute in nang hong dem uh a, ngimna hoih lo tawh nang hong pang uh hi.",
			"21": "<sup>21</sup> Topa aw, nang hong mudah mite ke’n mudah hi lo ka hi hiam? Nang’ langah hong pangte ke’n kih hi lo ka hi hiam?",
			"22": "<sup>22</sup> Amaute ka mudah mahmah a, amaute ka galin ka seh hi.",
			"23": "<sup>23</sup> Pasian aw, kei hong entel inla, ka lungsim hong thei in. Kei hong sit inla, ka ngaihsutnate hong thei in.",
			"24": "<sup>24</sup> Kei sungah siattheihna a omkha hiam hong en inla, tawntung lampi-ah kei hong kha in."
		},
		"140": {
			"1": "<sup>1</sup> Topa aw, migilote kiang panin kei hong honkhia inla, mi ngongtatte kiang panin kei hong kem in.",
			"2": "<sup>2</sup> Amaute in a lung sung uhah thusia geelgeel uh a, gal phuang ngitnget uh hi.",
			"3": "<sup>3</sup> A leii uh gulpi leii bang a, a thugente uh gulgu bang hi.",
			"4": "<sup>4</sup> Topa aw, migilote’ khutsung panin kei hong cing inla, kei, sukpaih ding a hong sawm mi ngongtatte kiang panin kei hong kem in.",
			"5": "<sup>5</sup> Mi kiphasakte in keimah hong siahna-in tehlop tung sim uh a, amaute in ngenthang zakin lam gei-ah thangzak tawh kei hong siah uh hi.",
			"6": "<sup>6</sup> Topa’ tungah hih bangin ka ci hi: Nang pen keima Pasian na hi hi; ka thumna awte hong ngai in, Topa!",
			"7": "<sup>7</sup> Topa, keima Topa, a thahat hong honkhia pa aw, galkidona sungah keimah nong hu hi.",
			"8": "<sup>8</sup> Topa aw, migilo pa’ deihnate tangtungsak kei inla, ama thusia sawmna a maban sotsak kei in!",
			"9": "<sup>9</sup> Kei hong umcih mite gualzosak kei inla, kei hong sawmnate uh amau’ lu tung mah tusak in!",
			"10": "<sup>10</sup> Amaute tungah mei-am kuang zusak in. A thokikzo nawn lo dingin dum sungah amaute kiasak in!",
			"11": "<sup>11</sup> Mi gensia pa leitungah mavangsak kei inla, mi ngongtat pa pen thusia in sulzuih ta hen!",
			"12": "<sup>12</sup> Topa in gimna a thuak mite’ thu a panpihna, mi cimawhte a dingin thu a manin a khenna ka thei hi.",
			"13": "<sup>13</sup> Thuman mite in nangma min hong phat pelmawh ding uh a, lungsim thutangte pen nangma omna-ah teng ding uh hi."
		},
		"141": {
			"1": "<sup>1</sup> Topa aw, nang kong sam hi; hong kinawh in. Nang kong sap ciangin ka aw hong ngai in.",
			"2": "<sup>2</sup> Ka thungetna pen na mai-ah paknamtui bangsak inla, ka khutte ka laptohna pen nitak biakpiakna bangsak in.",
			"3": "<sup>3</sup> Topa aw, keima kam a cing ding khat koih inla, ka mukte’ kongkhak a vil ding khat koih in.",
			"4": "<sup>4</sup> Mawh bawlnopna lungsim hong neisak kei inla, a gilo mite tawh hong kikhawlsak kei in. Amau’ anlimte hong duhgawh sak kei ta in.",
			"5": "<sup>5</sup> Mipha pa kei hong vuasak inla, ahih hangin migilote ka lu sathau nilhsak kei in; bang hang hiam cih leh amau’ gitloh gamtatnate nakpitakin langpangin thu ka ngenngen hi.",
			"6": "<sup>6</sup> Amaute, thu kisitin mawhsakna a thuak uh ciangin, Topa’ thute man hi, ci-in a thei ding uh hi.",
			"7": "<sup>7</sup> Mi khat in suangpi khat sukhamin leitungah a thehthang gawp bangin Leinuai’ kongvangah amau’ guhte kithehthang hi.",
			"8": "<sup>8</sup> Ahih hangin Topa Pasian aw, nang ka hong muang tawntung a, nangmah ka hong bel hi. Tua ahih manin kei hong nusia kei in.",
			"9": "<sup>9</sup> Amaute in kei hong siahna uh tehlop le siatna bawlte’ thangzak panin kei hong kem in.",
			"10": "<sup>10</sup> Kei ka suahtak khit ciangin amau’ ngenthang sung mahah migilote awksak in."
		},
		"142": {
			"1": "<sup>1</sup> Topa’ hong huh ding ngenin ka kiko a, Topa’ tungah ka thum hi.",
			"2": "<sup>2</sup> Ama mai-ah ka lungkim lohna ka sung a, ama mai-ah ka haksatna teng ka gen hi.",
			"3": "<sup>3</sup> Ka cih nading ka theih nawn loh ciangin, amah in ka mailam ding hong theihsak hi. Ka paina lampi-ah ka galte in tehlop khat tawh kei hong siah uh hi.",
			"4": "<sup>4</sup> Ka kiim ka pam khuadakin ka en kawikawi a, ahih hangin kei hong huh ding kuamah om lo hi. Ka belh ding kuamah om lo a, kuamah in kei hong don lo hi.",
			"5": "<sup>5</sup> Topa aw, nang tungah kong kiko hi. Nang pen keima belh na hi a, a hingte’ leitangah keima tanh na hi hi, ka hong ci hi.",
			"6": "<sup>6</sup> Ka kikona hong ngai in. Bang hang hiam cih leh nakpitakin kei hong kiniamkoih suk hi. Kei hong bawlsiate’ kiang pan hong honkhia in. Bang hang hiam cih leh kei a dingin amaute hatlua uh hi.",
			"7": "<sup>7</sup> Thong sung panin kei hong lakhia in. Tua ciangin nangma mite tawh kong phatkhawm ding uh hi. Bang hang hiam cih leh itna lianpi tawh kei tungah nong gamta hi."
		},
		"143": {
			"1": "<sup>1</sup> Topa aw, ka thungetna hong za inla, kong thumnate hong ngai in. Na thumanna le na thutakna tawh kizui-in kei hong dawng in.",
			"2": "<sup>2</sup> Na nasempa, thu hong sit kei in. Bang hang hiam cih leh nangma mai-ah mihing a dikzo kuamah om lo hi.",
			"3": "<sup>3</sup> Bang hang hiam cih leh gal in kei hong bawlsia-in hong zogawp hi. Sauveipi lai-a a site bangin a mial sungah hong tusak hi.",
			"4": "<sup>4</sup> Tua ahih ciangin cih nading ka thei nawn kei a, ka lungtangah si teng nawn lo hi.",
			"5": "<sup>5</sup> Hun luite ka phawk a, na sepsa khempeuh ka ngaihsunsun hi. Na khut in a sepsa nate ka lungngaingai hi.",
			"6": "<sup>6</sup> Thu ngenin nang lamah ka khutte ka hong zan a, lei keu in tui a duh bangin nang ka hong duh hi.",
			"7": "<sup>7</sup> Topa aw, kei hong dawng mengmeng in. Kei ka cimawh ta hi. Leihawm sung misite kiangah a paisukte tawh ka kibat loh nadingin kei kiang panin na maitang seel kei in.",
			"8": "<sup>8</sup> Nang hong muang ka hih manin zingsang simin na itna kip kei hong phawksak in. Nangma tungah thu hong ngen ka hih manin ka pai nading lampi hong hilh ta in.",
			"9": "<sup>9</sup> Topa aw, ka langte’ kiang panin kei hong honkhia in. Nangmah a bel dingin ka hong tai hi.",
			"10": "<sup>10</sup> Keima Pasian na hih manin nangma deih bangin a gamta dingin kei hong hilh in. Kei hong hehpih inla, lam phei-ah hong kha in.",
			"11": "<sup>11</sup> Topa aw, nangma min na ngaihsutna-in keima nuntakna hong kem in. Nangma thumanna tawh kituakin haksatna panin hong paikhiatpih in.",
			"12": "<sup>12</sup> Kei pen nangma nasem ka hih manin na itna kip tawh kituakin ka galte khenkhia inla, ka langte khempeuh susia in."
		},
		"144": {
			"1": "<sup>1</sup> Ka khutte galdona ding ka khutmete galkap nadingin a hilh, keimah a hong hu, Topa in thupha ngah tahen.",
			"2": "<sup>2</sup> Amah pen ka suangpi le ka munkip muanhuai, ka kulhpi le hong honkhia pa, ka lum le ka belh pa, ka nuai-ah mite a zopa ahi hi.",
			"3": "<sup>3</sup> Topa aw, nangmah in na hong phawk tham dingin mi pen bang hi a, nangmah in na hong ngaihsut tham dingin mihing’ tapa bang ahi hiam?",
			"4": "<sup>4</sup> Mi pen husan’ khat tawh kibang a, ama hunte pen a tai dandan niliim tawh kibang hi.",
			"5": "<sup>5</sup> Topa aw, na vanpite niamsak inla, hong paisuk in. Mualte lawng inla, meikhu suaksak in.",
			"6": "<sup>6</sup> Khuaphialep phiasak inla, amaute kithehthang sak in. Na thaltangte lawn inla, amaute susia in.",
			"7": "<sup>7</sup> A sangna mun panin na khut hong zan inla, tui lian lauhuaite le gamdang mite’ vangliatna panin hong honkhia in.",
			"8": "<sup>8</sup> A kam uh tawh zuauthu a gente le limtakin kiciamna a bawl khit ciang nangawnin zuauthu mah a gen lai vevete’ kiang pan kei hong phel inla, hong honkhia ta in.",
			"9": "<sup>9</sup> Pasian aw, la thak khat kong sak ding a, harp zangsawm khausai lasakna nang kong tum ding hi.",
			"10": "<sup>10</sup> Kumpite tungah gualzawhna a piapa, na nasem David a honkhia pa na hi hi.",
			"11": "<sup>11</sup> A gilo galte kiang panin kei hong hon inla, a kam uh tawh zuauthu a gen limtakin kiciamna a bawl khit ciang nangawnin zuau a gen lai veve gamdang mite’ khutsung pan kei hong honkhia in.",
			"12": "<sup>12</sup> Ka tapate uh a tangval lai-in khang cingin a khauh mahmah singkungte bang ta hen la, ka tanute uh a nungak lai-in kumpi inn lamna dinga a kisui innkiu khuampite bang tahen.",
			"13": "<sup>13</sup> Ka saalte uh a dimin an nam khempeuh om ta hen la, ka tuute uh a tultul a thenthen-in gamlakah suak tahen.",
			"14": "<sup>14</sup> Ka kongzingte uhah cimawhin kikona om kei tahen.",
			"15": "<sup>15</sup> Tua bang thupha a ngah mi mi lungdam ahi hi. Topa pen amau’ Pasian ahi mite pen mi lungdam ahi hi."
		},
		"145": {
			"1": "<sup>1</sup> Ka Pasian le ka Kumpipa aw, nangmah hong pahtawi-in a tawntungin nangma min kong phatphat ding hi.",
			"2": "<sup>2</sup> Nisimin hong pahtawi-in a tawntungin nangma min kong phatphat ding hi.",
			"3": "<sup>3</sup> Topa lian hi; nakpitakin phat ding hi a, ama liatna ngaihsutzawh ding hi lo hi.",
			"4": "<sup>4</sup> A khang a khangin nangma nasepnate kiphatphat ding a, a vanglian na bawlnate kigengen ding hi.",
			"5": "<sup>5</sup> Na liatna le na minthanna a lamdang nangma sepnate ka lungngaingai ding hi.",
			"6": "<sup>6</sup> A vanglian nangma bawlnate mite in taangko ding uh a, nangma vangliatna mah kei zong ka pulak ding hi.",
			"7": "<sup>7</sup> Amaute in nangma liatna, na minthanna genkhia-in nangma thumanna nakpitakin sa ding uh hi.",
			"8": "<sup>8</sup> Topa dikin hehpihna nei a, heh hak mahmahin itna kip lianpi a nei hi.",
			"9": "<sup>9</sup> Topa pen mi khempeuh tungah hoih a, a bawlsa khempeuh tungah hehpihna a nei hi.",
			"10": "<sup>10</sup> Topa aw, nangma bawlsa khempeuh in nangma tungah lungdamna hong ko ding uh a, na mi siangtho khempeuh in nang hong phat ding uh hi.",
			"11": "<sup>11</sup> Amaute in na kumpi gam a minthanna thu gengenin na vangliatna thu sutsut ding uh a,",
			"12": "<sup>12</sup> a vanglian nangma sepnate le na kumpi gam a hoihna, a minthannate mi khempeuh tungah kitheisak ding uh hi.",
			"13": "<sup>13</sup> Nangma kumpi gam pen a kip tawntung kumpi gam hi a, nangma ukna khang tawntungin a kip hi. A thuciamna khempeuhah Topa thutak mahmah a, a gamtatna khempeuhah zong hehpihna a nei ahi hi.",
			"14": "<sup>14</sup> Topa in a puk mite khempeuh huh a, niamsakna a thuakte khempeuh a sangtosak hi.",
			"15": "<sup>15</sup> Nuntak husanna a nei khempeuhte’ mit in nang hong en uh a, a hun a tun ciangin amaute an na vak hi.",
			"16": "<sup>16</sup> Nangmah in na khut na hong a, nuntak husanna a nei khempeuhte’ deihna a kicingin na pia hi.",
			"17": "<sup>17</sup> Topa pen a sepna khempeuhah thutang a, a gamtatna khempeuhah hehpihna a nei hi.",
			"18": "<sup>18</sup> Amah a sam mi khempeuh kiangah Topa nai om a, lungsim takpi tawh a sam mi khempeuh kiangah amah nai om hi.",
			"19": "<sup>19</sup> Amah a zahtakte’ deihna a kicingin tungsak a, amaute’ kikona zong za-in amaute a honkhia hi.",
			"20": "<sup>20</sup> Topa in amah a itte khempeuh kem a, ahih hangin migilo khempeuh amah in susia ding hi.",
			"21": "<sup>21</sup> Topa ka phat tawntung ding hi. Mi khempeuh in a tawntungin ama min siangtho phat ta uh hen."
		},
		"146": {
			"1": "<sup>1</sup> Topa phat un. Ke’n, Topa ka phat ding hi.",
			"2": "<sup>2</sup> Ka hin laiteng Topa ka phat ding a, ka nuntak laiteng ka Pasian’ tungah phatnate ka sa ding hi.",
			"3": "<sup>3</sup> Huhna a hong pia thei lo uliante ahi a, mi mawkmawkte ahi zongin muang kei un.",
			"4": "<sup>4</sup> A husanna a bei ciangin lei-ah ciahkik uh a, tua ni mahmahin a ngaihsutnate uh beita hi.",
			"5": "<sup>5</sup> Jakob’ Pasian pen amah huhpa hi-in, ama Topa Pasian a muang mipa mi lungdam ahi hi.",
			"6": "<sup>6</sup> Amah in van le lei, tuipi le tuate sungah a om khempeuh bawl a, a tawntungin thuman hi.",
			"7": "<sup>7</sup> A kinengniam mite a dingin thumanna semkhia a, gilkialte an a vak hi. Topa in thongkiate a khahkhia hi.",
			"8": "<sup>8</sup> Topa in mittawte khua a musak hi. Topa in niamsakna a thuak mite sangtosak a, Topa in thuman mite a it hi.",
			"9": "<sup>9</sup> Topa in peemtate kem a, meigong numeite le pa nei lote a huh hi. Ahih hangin amah in migilote’ vaihawmna a suksiatsak hi.",
			"10": "<sup>10</sup> Zion aw, nangma Pasian Topa in khang tawntungin uk ding hi. Topa phat un."
		},
		"147": {
			"1": "<sup>1</sup> Topa phat un. Bang hang hiam cih leh eite’ Pasian’ tungah phatnate i sak ding hoih hi. Phatna sak ding nuam a, zong a kilawm ahi hi.",
			"2": "<sup>2</sup> Topa in Jerusalem khuapi lam a, amah in a kinilkhia Israel-te a kaikhawm hi.",
			"3": "<sup>3</sup> Amah in lungsim kitamte damsak a, amau’ meimate a tuamsak hi.",
			"4": "<sup>4</sup> Amah in aksite a phazah ding seh a, tua aksite amau min ciatin a sam hi.",
			"5": "<sup>5</sup> Eite’ Topa lian a, ama vang lian mahmah hi. Amah in thu a theihtelna pen ngaihsutzawh ding hi lo hi.",
			"6": "<sup>6</sup> Topa in a kisikcip mite laamto-in, migilote leilak a denna hi.",
			"7": "<sup>7</sup> Topa tungah lungdamkohna la sa unla, laiza lasakna tawh eite’ Pasian’ tungah la ngaih sa un.",
			"8": "<sup>8</sup> Amah in vanpite meiipi tawh tuamin, leitung a dingin gun bawl a, mualte tungah lopa a posak hi.",
			"9": "<sup>9</sup> Amah in ganhingte le a ham va-aknote an a vak hi.",
			"10": "<sup>10</sup> Ama lungkimna le amah in nuam a saknate pen sakol thahatna le galhangte’ hang hi lo hi.",
			"11": "<sup>11</sup> Amah a zahtak mite le ama itna kip a muangte tungah Topa a lungkim hi.",
			"12": "<sup>12</sup> Jerusalem khuapi aw, Topa phat in. Zion aw, nangma Pasian phat in.",
			"13": "<sup>13</sup> Bang hang hiam cih leh amah in na kulhkongpi zawlte tosak a, nangma mite thupha hong piaksak hi.",
			"14": "<sup>14</sup> Amah in na gam sungah kilemna bawl a, mangbuh hoihpente tawh nang hong gilvahsak hi.",
			"15": "<sup>15</sup> Amah in thu hong pia a, ama thu manlangin leitung hong tungsuk hi.",
			"16": "<sup>16</sup> Amah in tuumul bangin vukkhal hong pia a, vut bangin vukpak hong thehthang hi.",
			"17": "<sup>17</sup> Amah in suangtum bangin tuikhalte hong lawnkhia hi. Tua a votna kua in thuakzo ding ahi hiam?",
			"18": "<sup>18</sup> Amah in thu pia-in tuate tuisuak hi. Amah in a huih nungsak a, tuite a luang hi.",
			"19": "<sup>19</sup> Amah in Jakob tungah ama thu gen a, Israel tungah ama ngeina kipte le ama biakna ngeina kipte a gen hi.",
			"20": "<sup>20</sup> Amah in tua bangin minam dang khat peuhpeuh tungah bawl ngei lo hi. Amaute in amah biakna ngeina kipte thei lo uh hi. Topa phat un."
		},
		"148": {
			"1": "<sup>1</sup> Topa phat un. Vantung panin Topa phat unla, a sangna panin amah phat un.",
			"2": "<sup>2</sup> Ama vantungmi khempeuh aw, amah phat un. Ama mihonte khempeuh aw, amah phat un.",
			"3": "<sup>3</sup> Ni le kha aw, amah phat un. A taang aksi khempeuh aw, amah phat un.",
			"4": "<sup>4</sup> Van sangpente le vantung a om tuite aw, amah phat un.",
			"5": "<sup>5</sup> Topa’ min amaute phatsak un. Bang hang hiam cih leh amah in thu pia a, amaute a piang hi.",
			"6": "<sup>6</sup> Amaute a tawntung a om dingin amah in kipsak a, a palsat loh ding uh thupiakna amah in a bawl hi.",
			"7": "<sup>7</sup> Leitung panin Topa phat un, no gulpi liante le tuipi thuk khempeuh,",
			"8": "<sup>8</sup> mei le gial, tuikhal le vuk, ama thupiakna a mang huihpi!",
			"9": "<sup>9</sup> Amah phat un, no mual liante le mual neute khempeuh, gah a nei singkungte le taamtak singkung khempeuh!",
			"10": "<sup>10</sup> Gamsate le innsate khempeuh, a bokvak ganhingte le a leeng vasate khempeuh!",
			"11": "<sup>11</sup> No leitung kumpite le mihing khempeuh, leitung uliante le thukhente khempeuh!",
			"12": "<sup>12</sup> Nungakte le tangvalte, teeksiate le naupangte aw, amah phat un.",
			"13": "<sup>13</sup> Topa’ min phat un. Bang hang hiam cih leh amah bek a minlian hi a, ama minthanna pen leitung le vantung sangin sangzaw lai hi.",
			"14": "<sup>14</sup> Amah in ama mite thahatsak a, ama mi siangthote khempeuh, ama mai-ah a om Israel-te khempeuh in amah phat uh hi. Topa phat un."
		},
		"149": {
			"1": "<sup>1</sup> Topa phat un. Topa’ tungah la thak sa un. A thuman mite’ kikhopna sungah amah phatna sa un.",
			"2": "<sup>2</sup> Amah a Bawlpa tungah Israel lungdam hen la, amau’ Kumpipa’ tungah Zion mite kipak tahen.",
			"3": "<sup>3</sup> Lamna tawh amah phat unla, khuang le laiza lasakna tawh ama tungah la ngaih sa un.",
			"4": "<sup>4</sup> Bang hang hiam cih leh ama mite tungah Topa lungdam a, miniamte gualzo sakin a pahtawi hi.",
			"5": "<sup>5</sup> A gualzawhna uhah thuman mite lungdamin diang uh hen la, ama mai-ah khukdinin nuamna la sa uh hen.",
			"6": "<sup>6</sup> Minam dangte tungah phu la-in gim a pia ding, a kumpite uh sikkhau tawh henin a miliante uh sikkol a bulh ding, a kigelhsa thukhenna bangin amaute tungah a semkhia dingin langnih a hiam namsau a tawi kawmun Pasian phatin awng ta uh hen. Hih pen Pasian’ mite’ gualzawhna ahi hi. Topa phat un."
		},
		"150": {
			"1": "<sup>1</sup> Topa phat un. Ama biakinn sungah Pasian phat unla, ama vangliatna mun vantungah amah phat un.",
			"2": "<sup>2</sup> A vanglian ama sepnate hangin amah phat unla, a liat mahmahna tawh kituakin amah phat un.",
			"3": "<sup>3</sup> Peengkul aw tawh amah phat unla, githa lasakna le harp lasakna tawh amah phat un.",
			"4": "<sup>4</sup> Khuang le lamna tawh amah phat unla, khausai lasaknate le tamngai tawh amah phat un.",
			"5": "<sup>5</sup> Daltuahte tawh amah phat unla, nakpitakin a ging daltuahte tawh amah phat un.",
			"6": "<sup>6</sup> Husang thei khempeuh in Topa phat un. Topa phat un."
		}
	}
};
module.exports = book;