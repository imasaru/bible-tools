var book = {
	"name": "လံာ်လူၤကၣ်",
	"numChapters": 24,
	"chapters": {
		"1": {
			"1": "<sup>1</sup> စီၤသီးဖံၤလူးသးဘိဧၢ, ပှၤအါဒံအါဂၤဂုာ်ကျဲးစၢးတ့ၢ်ဝဲအဂ့ၤကတၢၢ်လၢအကကွဲး ဖျါထီၣ်က့ၤတၢ်ဂ့ၢ်လၢအမၤတ့ၢ်အသးလၢပသိးပကျါသ့ၣ် တဖၣ်န့ၣ်လီၤ.",
			"2": "<sup>2</sup> အဝဲသ့ၣ်ကွဲးတၢ်ဂ့ၢ်ဘၣ်ထွဲဒီးပှၤလၢအထံၣ်ဘၣ်တၢ်သ့ၣ် တဖၣ်အံၤလၢအမဲာ်ချံဒၣ်ဝဲစးထီၣ်လၢအခီၣ်ထံးကတၢၢ် ဒီးတဲဘၣ်ပှၤ ဒီးဒုးဟူထီၣ်သါလီၤတၢ်ကစီၣ်တမံၤအံၤန့ၣ်လီၤ.",
			"3": "<sup>3</sup> ဒီးလၢတၢ်န့ၣ်အဃိတၢ်ဒိၣ်ဧၢ, ဒ်ယဃုသ့ၣ်ညါနၢ်ပၢၢ်တ့ၢ်လံယဲ ဘၣ်ဃးတၢ်ဂ့ၢ်သ့ၣ်တဖၣ်အံၤခဲလၢာ်ခဲဆ့စးထီၣ်လၢအခီၣ်ထံး အသိး, ယဆိကမိၣ်ယမ့ၢ်ကွဲးလီၤတၢ်ဂ့ၢ်တမံၤအံၤလၢအဂ့ၢ်အဝီ ဒ်သိးနကဖးဘၣ်နဲအဂီၢ်ဒီး, ကမ့ၢ်တၢ်လၢအဂ့ၤလီၤ.",
			"4": "<sup>4</sup> ယမၤတၢ်အဝဲအံၤန့ၣ် မ့ၢ်ဒ်သိးနကသ့ၣ်ညါဘၣ်တၢ်မ့ၢ်တၢ်တီ လၢာ်လၢာ်ဆ့ဆ့ဘၣ်ဃးဒီးကယဲၢ်တၢ်သ့ၣ်တဖၣ်လၢ နဘၣ်တၢ်သိၣ်လိတ့ၢ်နၤန့ၣ်လီၤ.",
			"5": "<sup>5</sup> ဖဲဆၢကတီၢ်လၢစီၤဟ့ၤရိာ်ကဲကီၢ်ယူဒၤအစီၤပၤန့ၣ်, ပှၤလုၢ်တၢ်အခိၣ်လၢအမံၤမ့ၢ်စီၤစဃၤရံအိၣ်ဝဲဒၣ်တဂၤ ဒီးအဝဲဒၣ်ဘၣ်ထွဲလၢစီၤအဘံယၤတစိၣ်ပှၤလုၢ်တၢ်အခိၣ် အကရူၢ်လီၤ. အဝဲဒၣ်အမါအမံၤမ့ၢ်နီၢ်အ့းလံၤစါဘ့း ဒီးဘၣ်ထွဲစ့ၢ်ကီးလၢပှၤလုၢ်တၢ်အဒိၣ်အဒူၣ်ဖိထၢဖိန့ၣ်လီၤ.",
			"6": "<sup>6</sup> အဝဲသ့ၣ်ခံဂၤလၢာ်အိၣ်မူတၢ်အိၣ်မူလၢအဂ့ၤအဝါလၢကစၢ် ယွၤအမဲာ်ညါဒီးစူၢ်ကစၢ်ယွၤအတၢ်သိၣ်တၢ်သီဒီး အတၢ်မၤလိာ်တဖၣ်လၢလၢပှဲၤပှဲၤလီၤ.",
			"7": "<sup>7</sup> အဝဲသ့ၣ်အဖိတအိၣ်နီတဂၤဘၣ်. အဂ့ၢ်မ့ၢ်လၢ နီၢ်အ့းလံၤစါဘ့းမ့ၢ်ပှၤတူာ်ဖိဒီးအဝဲဒၣ်ဒီးစီၤစဃၤရံခံဂၤလၢာ် အသးပှၢ်ထီၣ်ဖးဒိၣ်လံအဃိန့ၣ်လီၤ.",
			"8": "<sup>8</sup> ဘၣ်မုၢ်တနံၤန့ၣ်စီၤစဃၤရံမၤအတၢ်မၤဒ်ပှၤလုၢ်တၢ်အခိၣ်တဂၤအသိး လၢတၢ်လုၢ်ဟံၣ်အပူၤ, အဂ့ၢ်မ့ၢ်လၢအတုၤဃီၤအဝဲဒၣ်အတီၤလၢအကဟံးန့ၢ်မူဒါဖဲ တနံၤဘၣ်တနံၤအတၢ်ဘူၣ်တၢ်ဘါအကတီၢ်အဃိန့ၣ်လီၤ.",
			"9": "<sup>9</sup> ဒ်ပှၤလုၢ်တၢ်အခိၣ်တဖၣ်အလုၢ်အလၢ်အိၣ်ဝဲအသိးန့ၣ်, အဝဲဒၣ်ဘၣ်တၢ်ဃုထၢထီၣ်အီၤခီဖျိတၢ်ဖီၣ်တၢ်ဖးလၢ အကဆိၣ်ကဲၤတၢ်နၢမူလၢတၢ်လုၢ်လီၢ်အဖီခိၣ်လီၤ. လၢတၢ်န့ၣ်အဃိ အဝဲဒၣ်လဲၤနုာ်ဆူကစၢ်ယွၤအတၢ်လုၢ်ဟံၣ် အပူၤ",
			"10": "<sup>10</sup> ဒီးပှၤဂီၢ်မုၢ်အိၣ်လၢတၢ်ချၢတဖၣ်ဃ့ဘါထုကဖၣ်တၢ်ဖဲ နၣ်ရံၣ်အကတီၢ်လၢတၢ်နၢမူဘၣ်တၢ်ဆိၣ်ကဲၤအီၤန့ၣ်လီၤ.",
			"11": "<sup>11</sup> ကစၢ်ယွၤအကလူးတဂၤလီၣ်ဖျါထီၣ်အသးလၢအီၤဒီး အိၣ်ဆၢထၢၣ်ဝဲဒၣ်ဖဲတၢ်လုၢ်လီၢ်, လၢတၢ်နၢမူဘၣ်တၢ်ဆိၣ် ကဲၤအီၤလၢအဖီခိၣ်န့ၣ်အစုထွဲတကပၤလီၤ.",
			"12": "<sup>12</sup> ဖဲစီၤစဃၤရံထံၣ်အီၤန့ၣ်, အဝဲဒၣ်ဖုးသံပျီၢ်သံဒီးပျံၤတၢ်လီၤ.",
			"13": "<sup>13</sup> ဘၣ်ဆၣ်ဒီးကလူးန့ၣ်စံးဘၣ်အီၤ, “ပျံၤတၢ်တဂ့ၤ စီၤစဃၤရံဧၢ, ကစၢ်ယွၤနၢ်ဟူလံနတၢ်ထုကဖၣ်လံ. ဒီးနမါနီၢ်အ့းလံၤစါဘ့းကဆံးစၢ်န့ၢ်နၤလၢဖိခွါတဂၤလီၤ. နကဘၣ်ယုၢ်န့ၢ်အမံၤလၢစီၤယိၤဟၣ်လီၤ.",
			"14": "<sup>14</sup> ဖဲအဝဲဒၣ်အိၣ်ဖျဲၣ်ထီၣ်န့ၣ်, နကသူၣ်ဖှံသးညီသူၣ်ခုသးခုနဲဒၣ်အဒိၣ် အအါဒီးပှၤအဂၤအါဒံအါဂၤကသးခုဝဲန့ၣ်လီၤ.",
			"15": "<sup>15</sup> အဝဲဒၣ်ကမ့ၢ်ပှၤဖးဒိၣ်တဂၤလၢကစၢ်အမဲာ်ညါလီၤ. စပံးထံမ့ၢ်ဂ့ၤ, တၢ်လၢအကဒုးမူၤဒုးဘှီးပှၤမ့ၢ်ဂ့ၤ, အဝဲတဘၣ်အီဝဲနီတမံၤဘၣ်. အဝဲဒၣ်ကလၢပှဲၤဒီးသးစီဆှံဖဲအအိၣ်ဒံးလၢအမိၢ်အဟၢဖၢပူၤလံၤလံၤ,",
			"16": "<sup>16</sup> ဒီးအဝဲကဆှၢက့ၤအံၣ်စရ့လးအပှၤဂီၢ်မုၢ်အါဒံအါဂၤဆူအဝဲသ့ၣ်အယွၤ, ကစၢ်ယွၤအအိၣ်လီၤ.",
			"17": "<sup>17</sup> အဝဲဒၣ်ကလဲၤလၢကစၢ်အမဲာ်ညါအိၣ်ဒီးသးအဂံၢ်အဘါဒီးတၢ်စိတၢ် ကမီၤဒ်ဝံအ့ၤလံယၤအသိးန့ၣ်လီၤ. အဝဲဒၣ်ကဘိးဃၣ်က့ၤပၢ်တဖၣ်အသးဆူဖိတဖၣ်အအိၣ်, အဝဲဒၣ်ကဃၣ်ကဒါက့ၤပှၤတဒိကနၣ်တၢ်တဖၣ်ဆူပှၤတီပှၤလိၤ အတၢ်ဆိကမိၣ်အကျဲ, အဝဲဒၣ်ကကတဲာ်ကတီၤကစၢ်ယွၤ အပှၤဂီၢ်မုၢ်တဖၣ်လၢယွၤအဂီၢ်လီၤ.”",
			"18": "<sup>18</sup> စီၤစဃၤရံစံးဘၣ်ကလူးအဝဲန့ၣ်, “တၢ်အဝဲအံၤမ့ၢ်, တမ့ၢ်လဲၣ်န့ၣ်, ယကသ့ၣ်ညါယဲလၢကျဲဒ်လဲၣ်. ယမ့ၢ်ပှၤလၢအသးပှၢ်ထီၣ်လံတဂၤဒီးယမါစ့ၢ်ကီး အသးပှၢ်လံန့ၣ်လီၤ.”",
			"19": "<sup>19</sup> “ယဲဒၣ်အံၤယမ့ၢ်ကၤဘြံၤအ့လးလီၤ,” ကလူးစံးဆၢအီၤ, “ယဆၢထၢၣ်လၢယွၤအမဲာ်ညါဒီးအဝဲဒၣ် ဆှၢလီၤယၤဒ်သိးယကကတိၤတၢ်ဒီးနၤဒီးစံးဘၣ်တဲဘၣ်နၤ လၢတၢ်သးခုကစီၣ်တမံၤအံၤန့ၣ်လီၤ.",
			"20": "<sup>20</sup> ဘၣ်ဆၣ်ဒီးယတၢ်ကစီၣ်လၢအကဟဲလၢထီၣ်ပှဲၤထီၣ်ဖဲဆၢ ကတီၢ်တုၤဃီၤအံၤန့ၣ်နတစူၢ်တနာ်နဲဒၣ်ဘၣ်. မ့ၢ်လၢနတစူၢ်တနာ်တၢ်အဃိ, နကအိၣ်တအုၣ်ဒီးအိၣ်ဘှ့ၣ်အိၣ်ဘှီၣ် တုၤဃီၤမုၢ်တနံၤဖဲ ယတၢ်အၢၣ်လီၤအီလီၤတၢ်ဒီးနၤဟဲလၢထီၣ်ပှဲၤထီၣ်ဝဲန့ၣ်လီၤ.”",
			"21": "<sup>21</sup> ဖဲအဆၢကတီၢ်ဝဲန့ၣ်ပှၤဂီၢ်မုၢ်တဖၣ်အိၣ်ခိးစီၤစဃၤရံလၢတၢ်ချၢဒီး ကမၢကမၣ်ဝဲလၢအဝဲဒၣ်အိၣ်လၢတၢ်လုၢ်ဟံၣ်အပူၤယံာ်တ့ၢ် ဃဲးဃဲးအဃိန့ၣ်လီၤ.",
			"22": "<sup>22</sup> ဖဲအဝဲဒၣ်ဟဲက့ၤထီၣ်ဆူခိန့ၣ်, ကတိၤတၢ်ဒီးအဝဲသ့ၣ်တသ့ဘၣ် သတးဒီးအဝဲသ့ၣ်သ့ၣ်ညါလၢအဝဲဒၣ်ထံၣ်ဘၣ်တ့ၢ်တၢ်ထံၣ်လၢညါ ခီလၢတၢ်လုၢ်ဟံၣ်အပူၤန့ၣ်လီၤ. မ့ၢ်လၢအဝဲဒၣ်ကတိၤတၢ်လၢအထးခိၣ်တသ့ဝဲနီတဘီအဃိ ကတိၤတၢ်ဒီးအဝဲသ့ၣ်ခီဖျိအဒုးနဲၣ်မၤဟူးမၤဂဲၤအစုန့ၣ်လီၤ.",
			"23": "<sup>23</sup> ဒီးဖဲစီၤစဃၤရံအတၢ်ဖံးတၢ်မၤအဆၢကတီၢ်လၢတၢ်လုၢ်ဟံၣ်အပူၤ ကတၢၢ်န့ၣ်, အဝဲဒၣ်က့ၤက့ၤဆူအဟံၣ်လီၤ.",
			"24": "<sup>24</sup> တၢ်မၤအသးဝံၤအလီၢ်ခံတစိၢ်တလီၢ်န့ၣ်, အဝဲဒၣ်အမါနီၢ်အ့းလံၤစါဘ့းအိၣ်ထီၣ်ဒီးအဟုးအသး ဒီးပာ်တဒၢအသးလၢဟံၣ်ပူၤလၢယဲၢ်လါအတီၢ်ပူၤလီၤ.",
			"25": "<sup>25</sup> “ခဲကနံၣ်အံၤကစၢ်ယွၤမၤစၢၤလံယၤလံ,” အဝဲဒၣ်စံးဝဲ, “အဝဲဒၣ်စိာ်ကွံာ်လံတၢ်လၢအမၤမဲာ်ဆှးယၤလၢပှၤ ဂီၢ်မုၢ်ဂီၢ်ပၤအမဲာ်ညါတမံၤန့ၣ်လံ.”",
			"26": "<sup>26</sup> ဖဲနီၢ်အ့းလံၤစါဘ့းအိၣ်ဒီးအဟုးအသးပှဲၤထီၣ်ဃုလါတလါန့ၣ်, ယွၤဆှၢလီၤကလူးကၤဘြံၤအ့လး ဆူဝ့ၢ်တဖျၢၣ်လၢအမံၤမ့ၢ်နစၤရ့း အိၣ်ဝဲဖဲကီၢ်ကၤလံၤလါန့ၣ်လီၤ.",
			"27": "<sup>27</sup> အဝဲဒၣ်အိၣ်ဒီးတၢ်ကစီၣ်တမံၤလၢပှၤမုၣ်ကနီၤတဂၤလၢ အဘၣ်တၢ်အၢၣ်လီၤပာ်အီၤလၢအကကဲထီၣ်ပှၤတဂၤလၢ အမံၤမ့ၢ်စီၤယိၤသးအမါအဂီၢ်န့ၣ်လီၤ. စီၤယိၤသးမ့ၢ်ဝဲပှၤဟဲလီၤစၢၤလီၤသွဲၣ်လၢစီၤပၤဒၤဝံး အဒူၣ်ဖိထၢဖိဒီးမုၣ်ကနီၤအမံၤမ့ၢ်နီၢ်မၤရံလီၤ.",
			"28": "<sup>28</sup> ကလူးဟဲဆူအဝဲဒၣ်အအိၣ်ဒီးစံးဘၣ်အီၤ, “မ်တၢ်ဃူတၢ်ဖိးအိၣ်ဒီးနၤတက့ၢ်. ကစၢ်အိၣ်ဒီးနၤဒီးဆိၣ်ဂ့ၤတ့ၢ်လံနၤအဒိၣ်အမုၢ်လံ.”",
			"29": "<sup>29</sup> နီၢ်မၤရံအသးဘၣ်တံာ်တာ်ဝဲဒိၣ်မးလၢကလူးအတၢ်ကစီၣ် တမံၤန့ၣ်အဃိဒီးဆိကမိၣ်ဝဲကလူးအတၢ်ကတိၤတဖၣ်န့ၣ်, မ့ၢ်တၢ်မနုၤလဲၣ်အဂ့ၢ်န့ၣ်လီၤ.",
			"30": "<sup>30</sup> ကလူးန့ၣ်စံးဘၣ်အီၤ, “တဘၣ်ပျံၤတၢ်တဂ့ၤနီၢ်မၤရံဧၢ, ယွၤမၤဘျုးမၤဖှိၣ်လံနၤလံ.",
			"31": "<sup>31</sup> နကဒၢထီၣ်ဒီးဆံးစၢ်န့ၢ်ဖိခွါတဂၤဒီးနကဘၣ်ယုၢ်အမံၤလၢယ့ၣ်ၡူး လီၤ.",
			"32": "<sup>32</sup> အဝဲဒၣ်ကမ့ၢ်ပှၤအဒိၣ်ကစၢ်ယွၤတဂၤဒီးကဘၣ်တၢ်ကိးအီၤလၢ ယွၤလၢအမ့ၢ်တၢ်ထီကတၢၢ်တဂၤအဖိခွါလီၤ. ယွၤကစၢ်ယွၤကဒုးကဲအီၤလၢစီၤပၤဒ်ပှၤလၢအဝဲဒၣ်ဟဲလီၤစၢၤ ဝဲလၢအီၤ, စီၤဒၤဝံးတဂၤအသိး",
			"33": "<sup>33</sup> ဒီးအဝဲဒၣ်ကကဲထီၣ်စီၤယၤကိာ်အစၢၤအသွဲၣ်တဖၣ်အစီၤပၤလီၤ ထူလီၤယိာ်ဒီးအဘီအမုၢ်တကတၢၢ်ဝဲနီတစုဘၣ်လီၤ.”",
			"34": "<sup>34</sup> နီၢ်မၤရံစံးဘၣ်ကလူးဒီးစံးဝဲ, “ယမ့ၢ်ဒၣ်မုၣ်ကနီၤတဂၤလီၤ. လၢတၢ်န့ၣ်အဃိ, တၢ်တမံၤအံၤမၤအသးကသ့ဝဲလၢကျဲဒ်လဲၣ်.”",
			"35": "<sup>35</sup> ကလူးစံးဆၢတၢ်ဒီးစံးဝဲ, “သးစီဆှံကဟဲလီၤလၢနလိၤဒီး ကစၢ်ယွၤအစိကမီၤအကဒုကလီၤဘၣ်နၤလီၤ. လၢတၢ်ဂ့ၢ်တမံၤအံၤအဃိ, ဖိသၣ်စီဆှံတဂၤန့ၣ်ကဘၣ်တၢ်ကိးအီၤလၢကစၢ်ယွၤအဖိခွါန့ၣ်လီၤ.",
			"36": "<sup>36</sup> သ့ၣ်နီၣ်ထီၣ်နဘူးနတံၢ်နီၢ်အ့းလံၤစါဘ့းတက့ၢ်. တၢ်စံးတ့ၢ်ဝဲလၢအဝဲဒၣ်အဖိအိၣ်တသ့ဘၣ်. ဘၣ်ဆၣ်ဒီး, ခဲကနံၣ်အံၤအဝဲအသးပှၢ်ဒိၣ်မးသနာ်က့ အနီၢ်ကစၢ်ဒၣ်ဝဲအိၣ်ဒီးအဟုးအသးန့ၣ်အိၣ်လံဃုလါလံ.",
			"37": "<sup>37</sup> အဂ့ၢ်ဒ်အံၤတၢ်လၢကစၢ်ယွၤမၤတသ့န့ၣ်တအိၣ်နီတမံၤဘၣ်.”",
			"38": "<sup>38</sup> “ယမ့ၢ်ယဲကစၢ်အခ့အပှၤတဂၤလီၤ.” နီၢ်မၤရံစံးဝဲ, “မ်တၢ်ကမၤအသးဒ်နစံးတ့ၢ်လံနဲအသိးတက့ၢ်.” ဒီးကလူးန့ၣ်ဟးထီၣ်ကွံာ်လၢအဃၢၤလီၤ.",
			"39": "<sup>39</sup> တၢ်န့ၣ်ဝံၤအလီၢ်ခံတယံာ်ဘၣ်န့ၣ်, နီၢ်မၤရံအိၣ်ကတဲာ်ကတီၤထီၣ် အသးဒီးလဲၤဝဲဒၣ်ချ့ချ့ဆူဝ့ၢ်တဖျၢၣ်အိၣ်လၢကီၢ်ယူဒၤအတၢ်လူၢ် တၢ်တြီၤအကျါန့ၣ်လီၤ.",
			"40": "<sup>40</sup> အဝဲဒၣ်လဲၤနုာ်ဆူစီၤစဃၤရံအဟံၣ်ပူၤဒီးဆၢဂ့ၤဆၢဝါနီၢ်အ့းလံၤ စါဘ့းလီၤ.",
			"41": "<sup>41</sup> ဖဲနီၢ်အ့းလံၤစါဘ့းနၢ်ဟူဘၣ်နီၢ်မၤရံအတၢ်ကတိၤဆၢဂ့ၤဆၢဝါန့ၣ်, ပှၤဖိသၣ်ဟူးဂဲၤဝဲလၢအဟၢဖၢပူၤလီၤ. နီၢ်အ့းလံၤစါဘ့းလၢထီၣ်ပှဲၤထီၣ်ဝဲဒီးသးစီဆှံ,",
			"42": "<sup>42</sup> ဒီးကတိၤထီၣ်တၢ်လၢအကလုၢ်ဖးဒိၣ်ဒီးစံးဝဲ, “လၢပိာ်မုၣ်တဖၣ်ခဲလၢာ်အကျါန့ၣ်, နမ့ၢ်ပှၤဘၣ်ဆိၣ်ဂ့ၤကတၢၢ်ဒီးဖိသၣ်လၢနကဒၢထီၣ်အီၤ တဂၤန့ၣ်ဘၣ်ဆိၣ်ဂ့ၤဝဲဒၣ်လီၤ.",
			"43": "<sup>43</sup> တၢ်အဒိၣ်အမုၢ်တမံၤလၢအမ့ၢ်ဝဲယကစၢ်အမိၢ်အတၢ်ဟဲအိၣ် သကိးယၤအံၤ, မၤအသးဒီးယၤလၢတၢ်ဂ့ၢ်မနုၤတမံၤအဃိလဲၣ်.",
			"44": "<sup>44</sup> အဂ့ၢ်ဒ်အံၤ, တစုဃီဖဲယနၢ်ဟူဘၣ်နတၢ်ကတိၤဆၢဂ့ၤဆၢဝါန့ၣ်, ဖိသၣ်အိၣ်လၢယဟၢဖၢပူၤတဂၤဟူးဂဲၤထီၣ်ဝဲလၢတၢ်သးခုအပူၤလီၤ.",
			"45": "<sup>45</sup> မ့ၢ်လၢနနာ်လၢကစၢ်အတၢ်ကစီၣ်ကဟဲလၢထီၣ်ပှဲၤထီၣ်လၢနဂီၢ် အဃိ, နဘၣ်ဆိၣ်ဂ့ၤနဲလီၤ.”",
			"46": "<sup>46</sup> နီၢ်မၤရံစံးဝဲဒၣ်, “ယသးအံၤစံးထီၣ်ပတြၢၤကစၢ်လီၤ.",
			"47": "<sup>47</sup> ယသူၣ်ခုသးခုယဲလၢကစၢ်ယွၤ, ယတၢ်အုၣ်က့ၤခီၣ်က့ၤကစၢ်တဂၤအဃိလီၤ.",
			"48": "<sup>48</sup> အဂ့ၢ်ဒ်အံၤအဝဲသ့ၣ်နီၣ်ထီၣ်ယၤ, ပှၤလၢအမ့ၢ်အဝဲဒၣ်အခ့အပှၤအဆံးတဂၤလီၤ. စးထီၣ်ခဲကနံၣ်အံၤဒီးဆူညါန့ၣ်, ပှၤကိးကလုာ်ဒဲး ကကိးယၤလၢပှၤဘၣ်ဆိၣ်ဂ့ၤတဂၤ,",
			"49": "<sup>49</sup> အဂ့ၢ်မ့ၢ်လၢတၢ်အဒိၣ်အမုၢ်တဖၣ်လၢယွၤ, တၢ်စိဒိၣ်ကမီၤထီတဂၤမၤတ့ၢ်ဝဲလၢယဂီၢ်အဃိလီၤ. အဝဲဒၣ်အမံၤစီဝဲဆှံဝဲလီၤ.",
			"50": "<sup>50</sup> အဝဲဒၣ်ဒုးနဲၣ်တၢ်သးကညီၤလၢ ပှၤမၤလၤကပီၤအီၤသ့ၣ်တဖၣ်အဖီခိၣ် လၢပှၤတစိၤဘၣ်တစိၤန့ၣ်လီၤ.",
			"51": "<sup>51</sup> အဝဲဒၣ်ယူာ်ထီၣ်အစုလၢအဂံၢ်ဆူၣ်ဘါဆူၣ် ဒီးမၤလီၤပြံလီၤပြါပှၤပာ်ထီၣ်ထီအသးလၢ ကယဲၢ်အတၢ်ကူၣ်ထီၣ်ဖးလီၤအပူၤတဖၣ်လီၤ.",
			"52": "<sup>52</sup> အဝဲဒၣ်ပာ်လီၤကွံာ်စီၤပၤလၢအစိဒိၣ်ကမီၤထီတဖၣ်လၢ အလီၢ်ပစိာ်အလိၤ ဒီးယူာ်ထီၣ်ထီပှၤအိၣ်လၢတၢ်လီၢ် အတီၤဖုၣ်တဖၣ်လီၤ.",
			"53": "<sup>53</sup> ပှၤလၢတၢ်သၣ်ဝံၤအသးတဖၣ်န့ၣ်, ဒုးဘျဲးအီၣ်ဘျဲးအီဝဲလၢတၢ်အဝံၣ်အဘဲ ဒီးပှၤအထူးအတီၤတဖၣ်န့ၣ် ဒုးက့ၤကလီကလီဝဲလီၤ.",
			"54": "<sup>54</sup> အဝဲဒၣ်သ့ၣ်နီၣ်ထီၣ်တၢ်အၢၣ်လီၤအီလီၤလၢ အမၤတ့ၢ်ဝဲဒီးမိၢ်ပၢ်ဖံဖုလၢပျၢၤတဖၣ် ဒီးဟဲဝဲဒ်သိးအကမၤစၢၤ အခ့အပှၤအံၣ်စရ့လးန့ၣ်လီၤ.",
			"55": "<sup>55</sup> အဝဲဒၣ်သ့ၣ်နီၣ်ထီၣ်လၢအကသးကညီၤ စီၤအၤဘြၤဟၣ်ဒီးအစၢၤအသွဲၣ်တဖၣ် ကိးဂၤဒဲးလီၤစိၤလီၤထီလီၤ.”",
			"56": "<sup>56</sup> နီၢ်မၤရံအိၣ်ဒီးနီၢ်အ့းလံၤစါဘ့းကဘၣ်သၢလါဒီး အန့ၣ်ဝံၤအလီၢ်ခံက့ၤကဒါက့ၤဝဲဆူအဟံၣ်လီၤ.",
			"57": "<sup>57</sup> တၢ်ဆၢကတီၢ်တုၤဃီၤဝဲလၢနီၢ်အ့းလံၤစါဘ့းအဖိကအိၣ် ဖျဲၣ်ထီၣ်ဒီးအဝဲဒၣ်ဆံးစၢ်န့ၢ်ဖိခွါတဂၤလီၤ.",
			"58": "<sup>58</sup> ပှၤအိၣ်လၢအဝဲဒၣ်အဃၢၤဒီးအဝဲဒၣ်အဘူးအတံၢ်တဖၣ်နၢ်ဟူဘၣ်ဝဲလၢ ကစၢ်ယွၤဂ့ၤတ့ၢ်လၢအဝဲဒၣ်အဖီခိၣ်လီၤလိၢ်လီၤလးမးဒီး အဝဲသ့ၣ်ကိးဒံကိးဂၤဒဲးသးခုဃုာ်ဒီးအီၤလီၤ.",
			"59": "<sup>59</sup> ဒီးဃိးသီတသီန့ၣ်, အဝဲသ့ၣ်ဟဲဒ်သိးအကကူးတရံးဖိသၣ်ဒီး သါကယုၢ်န့ၢ်အမံၤလၢစီၤစဃၤရံဒ်အပၢ်အမံၤအသိးလီၤ.",
			"60": "<sup>60</sup> ဘၣ်ဆၣ်ဒီးအမိၢ်စံးဝဲ, “တမ့ၢ်ဘၣ်. အဝဲဒၣ်အမံၤကဘၣ်မ့ၢ်စီၤယိၤဟၣ်လီၤ.”",
			"61": "<sup>61</sup> အဝဲသ့ၣ်စံးဘၣ်အီၤ, “သုဘူးသုတံၢ်လၢအမံၤဒ်န့ၣ်တအိၣ်နီတဂၤဘၣ်.”",
			"62": "<sup>62</sup> တုၤနုၤတစုအဝဲသ့ၣ်သံကွၢ်အပၢ်ခီဖျိအဒုးနဲၣ်တၢ်ပနီၣ်ဆူအအိၣ်လၢ အဝဲသးအိၣ်ယုၢ်အဖိခွါအမံၤဒ်လဲၣ်န့ၣ်လီၤ.",
			"63": "<sup>63</sup> ဖဲန့ၣ်စီၤစဃၤရံဃ့တၢ်အဘ့ၣ်ဘၣ်လၢပှၤကွဲးတၢ်အဂီၢ်တဘ့ၣ်ဒီးကွဲးလီၤဝဲ, “အဝဲဒၣ်အမံၤမ့ၢ်စီၤယိၤဟၣ်လီၤ.” အဝဲသ့ၣ်ကမၢကမၣ်မးဝဲကိးဂၤဒဲးလီၤ.",
			"64": "<sup>64</sup> တဘျီဃီဖဲန့ၣ်စီၤစဃၤရံကတိၤတၢ်သ့ထီၣ်က့ၤဒီးအဝဲဒၣ် စံးထီၣ်ပတြၢၤကစၢ်ယွၤလီၤ.",
			"65": "<sup>65</sup> ကယဲၢ်ပှၤအိၣ်ဆိးလၢအခိၣ်အဃၢၤတဖၣ်ပှဲၤဒီးတၢ်ပျံၤတၢ်ဖုးဒီး တၢ်ကစီၣ်ဘၣ်ဃးတၢ်သ့ၣ်တဖၣ်အံၤအဂ့ၢ်ဟူထီၣ်သါလီၤဝဲ သကုၤကီၢ်ယူဒၤအတၢ်လူၢ်တၢ်တြီၤတၢ်လီၢ်တၢ်ကျဲတဖၣ်လီၤ.",
			"66": "<sup>66</sup> ကယဲၢ်ပှၤလၢအနၢ်ဟူဘၣ်တၢ်ဂ့ၢ်တမံၤအံၤန့ၣ်, ဆိကမိၣ်ဝဲလၢအဂ့ၢ်ဒီးသံကွၢ်ဝဲ, “ဖိသၣ်တဂၤအံၤကကဲထီၣ်တၢ်မနုၤလဲၣ်.” အဂ့ၢ်ဒ်အံၤအိၣ်ဖျါဝဲဒၣ်ဆှံဆှံလၢကစၢ်အစိကမီၤအိၣ်လၢ အဝဲဒၣ်အလိၤန့ၣ်လီၤ.",
			"67": "<sup>67</sup> စီၤယိၤဟၣ်အပၢ်စီၤစဃၤရံလၢထီၣ်ပှဲၤထီၣ်လၢသးစီဆှံဒီး အဝဲဒၣ်ကတိၤထီၣ်ကစၢ်ယွၤအတၢ်ကစီၣ်လီၤ.",
			"68": "<sup>68</sup> “မ်ပကစံးထီၣ်ပတြၢၤသကိးကစၢ်, အံၣ်စရ့လးအကစၢ်ယွၤန့ၣ်တက့ၢ်. အဝဲဒၣ်ဟဲဒ်သိးအကမၤစၢၤအပှၤဂီၢ်မုၢ်ဒီးဒုးထူၣ်ဖျဲးထီၣ်ကွံာ်အဝဲသ့ၣ်လီၤ.",
			"69": "<sup>69</sup> အဝဲဒၣ်ဒုးအိၣ်ထီၣ်တၢ်အုၣ်က့ၤခီၣ်က့ၤကစၢ် အဂံၢ်ဆူၣ်ဘါဆူၣ်တဂၤလၢပဂီၢ်, လၢအမ့ၢ် အခ့အပှၤစီၤဒၤဝံးအစၢၤအသွဲၣ်တဂၤလီၤ.",
			"70": "<sup>70</sup> လၢအပူၤကွံာ်ဖးယံာ်န့ၣ်, အဝဲဒၣ်အၢၣ်လီၤအီလီၤဝဲခီဖျိအဝံစီဆှံတဖၣ်,",
			"71": "<sup>71</sup> လၢအဝဲကအုၣ်က့ၤခီၣ်က့ၤပှၤလၢ ပဒုၣ်ပဒါတဖၣ်အစုပူၤ, ဒီးကယဲၢ်ပှၤလၢအသးဟ့ပှၤတဖၣ် အတၢ်စိတၢ်ကမီၤအပူၤလီၤ.",
			"72": "<sup>72</sup> အဝဲဒၣ်စံးဝဲလၢအကဒုးနဲၣ်တၢ်သးကညီၤလၢ မိၢ်ပၢ်ဖံဖုလၢပျၢၤတဖၣ် ဒီးသ့ၣ်နီၣ်ထီၣ်အတၢ်အၢၣ်လီၤစီဆှံန့ၣ်လီၤ.",
			"73": "<sup>73</sup> အဝဲဒၣ်အိၣ်ဒီးတၢ်ဆိၣ်လီၤအသးသညူးသပှၢ်ဒီး ပပၢ်ဖးဒိၣ်စီၤအၤဘြၤဟၣ်,",
			"74": "<sup>74</sup> အဝဲဒၣ်အၢၣ်လီၤအီလီၤလၢအကအုၣ်က့ၤခီၣ်က့ၤပှၤလၢပဒုၣ် ပဒါတဖၣ်အစုပူၤ ဒီးပျဲပမၤအတၢ်ဖံးတၢ်မၤပူၤဖျဲးဒီးတၢ်ပျံၤတၢ်ဖုး,",
			"75": "<sup>75</sup> ဒ်သိးပကစီဝဲဆှံဝဲဒီးတီဝဲလိၤဝဲလၢအဝဲဒၣ်အမဲာ်ညါ လၢပတၢ်အိၣ်မူဒီစိၤညါန့ၣ်လီၤ.",
			"76": "<sup>76</sup> နဲဒၣ်ယဖိခွါ, နကဘၣ်တၢ်ကိးနၤလၢ ကစၢ်ယွၤတၢ်ထီကတၢၢ်အဝံတဂၤန့ၣ်လီၤ. နကလဲၤဆိနဲလၢကစၢ်အမဲာ်ညါ ဒ်သိးနကကတဲာ်ကတီၤကျဲလၢအဂီၢ်,",
			"77": "<sup>77</sup> ဒ်သိးနကစံးဘၣ်တဲဘၣ်အဝဲဒၣ်အပှၤဂီၢ်မုၢ်လၢ အဝဲသ့ၣ်ကဒိးန့ၢ်ဘၣ်တၢ်အုၣ်က့ၤခီၣ်က့ၤ ခီဖျိအတၢ်ဒဲးဘးတဖၣ် ဘၣ်တၢ်ပျၢ်ကွံာ်အီၤန့ၣ်လီၤ.",
			"78": "<sup>78</sup> ပကစၢ်ယွၤမ့ၢ်ပှၤလၢ အသူၣ်ကညီၤသးကညီၤတၢ်လီၤ. အဝဲဒၣ်ကပျဲတၢ်အုၣ်က့ၤခီၣ်က့ၤအမုၢ်ဆ့ၣ်ဟဲဝါထီၣ် လၢပဖီခိၣ်ကပြုၢ်ကပြီၤ,",
			"79": "<sup>79</sup> ဒီးကပီၤလီၤလၢမူခိၣ်လၢ ပှၤကိးဂၤဒဲးလၢ အအိၣ်မူလၢတၢ်ခံးဒီးတၢ်သံအကဒုအပူၤ, ဒီးကဆှၢပခီၣ်ခါတဖၣ်ဆူ တၢ်ဃူတၢ်ဖိးအကျဲပူၤန့ၣ်လီၤ.”",
			"80": "<sup>80</sup> ဖိသၣ်ဒိၣ်ထီၣ်လၢနီၢ်ခိဒီးနီၢ်သးလီၤ. အဝဲဒၣ်အိၣ်ဝဲဆိးဝဲလၢပှၢ်မုၢ်ကနၢတုၤလီၤမုၢ်တနံၤ ဖဲအဝဲမၤဖျါထီၣ်အသးလၢကမျၢၢ်အမဲာ်ညါ, လၢအံၣ်စရ့လးအပှၤဂီၢ်မုၢ်န့ၣ်လီၤ."
		},
		"2": {
			"1": "<sup>1</sup> ဖဲအဆၢကတီၢ်အဝဲန့ၣ်, စီၤပၤဖးဒိၣ်အီၤကူစတူးဟ့ၣ်လီၤ အကလုၢ်လၢတၢ်ကဂံၢ်ထံဖိကီၢ်ဖိလၢအအိၣ်ဝဲဆိးဝဲ သကုၤရိမ့ၤအဘီအမုၢ်အပူၤတဖၣ်ခဲလၢာ်ခီဖျိတၢ်ဆဲးလီၤ အမံၤန့ၣ်လီၤ.",
			"2": "<sup>2</sup> ဖဲတၢ်ဆဲးလီၤမံၤအဆိကတၢၢ်တဘျီအံၤအဆၢကတီၢ်န့ၣ်, စီၤကူၤရ့နံမ့ၢ်ဝဲစူၤရံအပဒိၣ်ဖးဒိၣ်လီၤ.",
			"3": "<sup>3</sup> ဖဲန့ၣ်, ပှၤကိးဂၤဒဲးလဲၤဝဲတဂၤဆူအဝ့ၢ်ဒၣ်ဝဲ, တဂၤဆူအဝ့ၢ်ဒၣ်ဝဲ, ဒ်သိးအမံၤကဘၣ်တၢ်ဆဲးလီၤအီၤန့ၣ်လီၤ.",
			"4": "<sup>4</sup> စီၤယိၤသးဟးထီၣ်ဝဲဖဲဝ့ၢ်နစၤရ့းလၢကီၢ်ကၤလံၤလါ, ဒီးလဲၤဝဲဆူဝ့ၢ်ဘ့ၤသလ့ဃ့ၣ်လၢကီၢ်ယူဒၤ, ဝ့ၢ်လၢအမ့ၢ်ဝဲစီၤပၤဒၤဝံးအိၣ်ဖျဲၣ်ထီၣ်အလီၢ်လီၤ. စီၤယိၤသးလဲၤဝဲဖဲန့ၣ်, မ့ၢ်လၢအဝဲမ့ၢ်စီၤဒၤဝံးအစၢၤအသွဲၣ်တဂၤအဃိန့ၣ်လီၤ.",
			"5": "<sup>5</sup> အဝဲဒၣ်လဲၤဒီးနီၢ်မၤရံလၢအဘၣ်အဲၣ်တီဒီးအီၤတဂၤ, ဒ်သိးအဝဲသ့ၣ်အမံၤကဘၣ်တၢ်ဆဲးလီၤအီၤအဂီၢ်လီၤ. နီၢ်မၤရံအိၣ်ဒီးအဟုးအသး,",
			"6": "<sup>6</sup> ဒီးဖဲအဝဲသ့ၣ်အိၣ်လၢဝ့ၢ်ဘ့ၤသလ့ဃ့ၣ်အဖၢမုၢ်န့ၣ်, အဆၢကတီၢ်တုၤဃီၤလၢအဝဲဒၣ်ကဆံးစၢ်ထီၣ်အဖိလီၤ.",
			"7": "<sup>7</sup> အဝဲဒၣ်ဆံးစၢ်ထီၣ်အဖိခွါဝဲၢ်ကိတဂၤ, ဒီးဘိၣ်ဘံဃာ်အီၤလၢတၢ်ကံးယာ်ဒီး ပုာ်မံလီၤအီၤလၢကျီၢ်အီၣ်ဆၣ်အကျိးအပူၤလီၤ. အဂ့ၢ်ဒ်အံၤ, ဖဲပှၤသမှံၤအဘျီၣ်ပူၤန့ၣ်ဒၢးတအိၣ် ကလီလၢအဝဲသ့ၣ်အဂီၢ်နီတဖျၢၣ်ဘၣ်.",
			"8": "<sup>8</sup> ဖဲကီၢ်အဝဲန့ၣ်အပူၤန့ၣ်, ပှၤကွၢ်သိအိၣ်ဝဲဒၣ်တနီၤလၢ အကွၢ်အသိလၢမုၢ်နၤခီဖဲပျီပူၤန့ၣ်လီၤ.",
			"9": "<sup>9</sup> ယွၤအကလူးတဂၤအိၣ်ဖျါထီၣ်လၢအဝဲသ့ၣ်အမဲာ်ညါ, ဒီးကစၢ်အလၤကပီၤကပီၤထီၣ်ဝးတရံးအဝဲသ့ၣ်လီၤ. အဝဲသ့ၣ်ပျံၤတၢ်ဖုးတၢ်ဒိၣ်မး,",
			"10": "<sup>10</sup> ဘၣ်ဆၣ်ဒီးကလူးန့ၣ်စံးဘၣ်အီၤ, “ပျံၤတၢ်တဂ့ၤ. ယဟဲဖဲအံၤ, အိၣ်ဒီးတၢ်ကစီၣ်အမုာ်လၢသုဂီၢ်, လၢအကဟဲစိာ်တၢ်သးခုအဒိၣ်အအါလၢပှၤကိးကလုာ်ဒဲး အဂီၢ်လီၤ.",
			"11": "<sup>11</sup> တနံၤအံၤ, လၢစီၤဒၤဝံးအဝ့ၢ်ပူၤန့ၣ်, ပှၤအုၣ်က့ၤခီၣ်က့ၤတၢ်အကစၢ်တဂၤ အိၣ်ဖျဲၣ်ထီၣ်ဝဲလၢသုဂီၢ်လၢအမ့ၢ်ခရံာ်ကစၢ်န့ၣ်လီၤ.",
			"12": "<sup>12</sup> ဒီးတၢ်လၢအကဟ့ၣ်သုတၢ်အုၣ်အသးလၢအဂ့ၢ်န့ၣ်မ့ၢ်အအံၤလီၤ. သုကထံၣ်န့ၢ်ဖိသၣ်တဂၤဘၣ်တၢ်ဘိၣ်ဘံဃာ်အီၤလၢတၢ်ကံး ယာ်ဒီးအိၣ်မံလီၤလၢကျီၢ်အီၣ်ဆၣ်အကျိးပူၤလီၤ.”",
			"13": "<sup>13</sup> သတူၢ်ကလာ်, မူခိၣ်ကလူးအသုးမုၢ်ဖးဒိၣ်တဖုဟဲအိၣ်ဖျါထီၣ်ဝဲလၢ ကလူးတဂၤန့ၣ်အသိး, ဒီးသးဝံၣ်စံးထီၣ်ပတြၢၤကစၢ်ယွၤဒီးစံး,",
			"14": "<sup>14</sup> “တၢ်လၤကပီၤမ်အဘၣ်ကစၢ်ယွၤလၢ တၢ်လီၢ်အထီကတၢၢ်, လၢမူခိၣ်န့ၣ်တက့ၢ်. ဒီးမ်တၢ်ဃူတၢ်ဖိးအိၣ်ထီၣ်လၢဟီၣ်ခိၣ်ချၢ လၢပှၤလၢအဝဲဒၣ်ဘၣ်အသးတဖၣ် အသိးအကျါတက့ၢ်.”",
			"15": "<sup>15</sup> ဖဲမူခိၣ်ကလူးတဖၣ်ဟးထီၣ်ကွံာ်လၢအဝဲသ့ၣ်အအိၣ် ဒီးက့ၤထီၣ်ကဒါက့ၤဆူမူခိၣ်န့ၣ်, ပှၤကွၢ်သိတဖၣ်စံးလိာ်အသးတဂၤဒီးတဂၤ, “မ်ပကလဲၤသကိးဆူဝ့ၢ်ဘ့ၤသလ့ဃ့ၣ် ဒီးကွၢ်တၢ်တမံၤအံၤလၢအမၤအသးလၢ ကစၢ်ဒုးသ့ၣ်ညါတ့ၢ်ပှၤလၢအဂ့ၢ်န့ၣ်တက့ၢ်.”",
			"16": "<sup>16</sup> လၢတၢ်န့ၣ်အဃိ, အဝဲသ့ၣ်တဖၣ်ဟးထီၣ်ဝဲလၢအချ့ ဒီးထံၣ်ဘၣ်နီၢ်မၤရံဒီးစီၤယိၤသး, ဒီးထံၣ်ဖိသၣ်အိၣ်မံလီၤလၢကျီၢ်အီၣ်ဆၣ်အကျိးပူၤန့ၣ်လီၤ.",
			"17": "<sup>17</sup> ဖဲပှၤကွၢ်သိတဖၣ်ထံၣ်ဘၣ်အီၤန့ၣ်, အဝဲသ့ၣ်ဒုးဟူထီၣ်သါလီၤတၢ်ဂ့ၢ် လၢကလူးစံးဘၣ်တဲဘၣ်တ့ၢ်အဝဲသ့ၣ်ဘၣ်ဃးဒီးဖိသၣ်တဂၤန့ၣ်လီၤ.",
			"18": "<sup>18</sup> ကယဲၢ်ပှၤလၢအနၢ်ဟူဘၣ်တၢ်ဂ့ၢ်တမံၤန့ၣ်, ကမၢကမၣ်ဝဲလၢတၢ်လၢပှၤကွၢ်သိတဖၣ်စံးကတိၤဝဲလၢအဂ့ၢ် အဃိန့ၣ်လီၤ.",
			"19": "<sup>19</sup> နီၢ်မၤရံတိၢ်နီၣ်ဃာ်တၢ်ဂ့ၢ်တၢ်ကျိၤသ့ၣ်တဖၣ်အံၤခဲလၢာ် ဒီးဆိကမိၣ်ဝဲလၢအဂ့ၢ်လီၤ.",
			"20": "<sup>20</sup> ပှၤကွၢ်သိတဖၣ်က့ၤကဒါက့ၤဝဲ, အိၣ်ဒီးတၢ်သးဝံၣ်စံးထီၣ်ပတြၢၤ ကစၢ်ယွၤလၢတၢ်လၢအဝဲသ့ၣ်တဖၣ်အနၢ်ဟူဘၣ်တ့ၢ်ဝဲ ဒီးထံၣ်ဘၣ်တ့ၢ်ဝဲခဲလၢာ်အဃိလီၤ. တၢ်မၤအသးန့ၣ်, မ့ၢ်ဝဲဒ်ကလူးတဂၤန့ၣ်စံးဘၣ်တဲဘၣ်တ့ၢ်အဝဲသ့ၣ်အသိးန့ၣ်လီၤ.",
			"21": "<sup>21</sup> တနွံဝံၤအလီၢ်ခံ, ဖဲတၢ်ဆၢကတီၢ်တုၤဃီၤလၢဖိသၣ်ကဘၣ်တၢ်ကူး တရံးအီၤန့ၣ်, အဝဲဘၣ်တၢ်ယုၢ်န့ၢ်အမံၤလၢယ့ၣ်ၡူး, ဒ်ကလူးယုၢ်န့ၢ်တ့ၢ်အီၤအသိးတချုးလၢအဝဲဒၣ်ဘၣ်တၢ်ဒၢထီၣ် အီၤဒံးဘၣ်န့ၣ်လီၤ.",
			"22": "<sup>22</sup> တၢ်ဆၢကတီၢ်တုၤဃီၤဝဲဒၣ်လၢစီၤယိၤသးဒီးနီၢ်မၤရံကအိၣ်ဒီး တၢ်မၤကဆှီထီၣ်အသးအလုၢ်အလၢ်ဒ်စီၤမိၤၡ့အတၢ်သိၣ် တၢ်သီမၤလိာ်ဝဲအသိးန့ၣ်လီၤ. လၢတၢ်န့ၣ်အဃိ, အဝဲသ့ၣ်လဲၤစိာ်ဖိသၣ်န့ၣ်ဆူဝ့ၢ်ယရူၤရှလ့ၣ် ဒ်သိးအကပာ်ဖျါထီၣ်အီၤလၢကစၢ်အမဲာ်ညါအဂီၢ်,",
			"23": "<sup>23</sup> ဒ်တၢ်ကွဲးအသးလၢကစၢ်ယွၤအတၢ်သိၣ်တၢ်သီအပူၤအိၣ်ဝဲအသိး, “ကယဲၢ်ဖိဝဲၢ်ကိပိာ်ခွါတဂၤလၢ်လၢ်ကဘၣ်တၢ်ပာ်စီဆှံအီၤလၢ ကစၢ်ယွၤအမဲာ်ညါ,” န့ၣ်လီၤ.",
			"24": "<sup>24</sup> အဝဲသ့ၣ်လဲၤစ့ၢ်ကီးဒ်သိးအကလုၢ်ထီၣ်ပာ်ထီၣ်ထိၣ်လွံၢ်ဘုၣ်ခံဘ့ၣ် မ့တမ့ၢ်ထိၣ်ကးက့ၣ်ဖိခံဘ့ၣ်, ဒ်ကစၢ်ယွၤအတၢ်သိၣ်တၢ်သီစံးပာ်ဝဲအသိးန့ၣ်လီၤ.",
			"25": "<sup>25</sup> ဖဲဆၢကတီၢ်အဝဲန့ၣ်, ပှၤအိၣ်ဝဲဒၣ်တဂၤလၢအမံၤမ့ၢ်စီၤစူၤမ့းအိၣ်, လၢအအိၣ်ဆိးဝဲဒၣ်ဖဲဝ့ၢ်ယရူၤရှလ့ၣ်န့ၣ်လီၤ. အဝဲဒၣ်မ့ၢ်ပှၤဂ့ၤပှၤဝါ, ပှၤပျံၤကစၢ်ယွၤအဲၣ်ကစၢ်ယွၤတဂၤ, ဒီးအိၣ်ခိးကွၢ်လၢ်အံၣ်စရ့လးကဘၣ်တၢ်အုၣ်က့ၤခီၣ်က့ၤအီၤလီၤ. သးစီဆှံအိၣ်ဒီးအီၤ,",
			"26": "<sup>26</sup> ဒီးဒုးနဲၣ်အီၤလၢ, တချုးအဝဲဒၣ်ထံၣ်ဘၣ်ခရံာ်လၢ ကစၢ်စံးပာ်တ့ၢ်လၢအဂ့ၢ်တဂၤဒံးဘၣ်န့ၣ်ဒီး, အဝဲတသံဒံးဘၣ်န့ၣ်လီၤ.",
			"27": "<sup>27</sup> ယွၤအသးဆှၢအီၤသတးဒီး, စီၤစူၤမ့းအိၣ်လဲၤနုာ်လီၤဆူတၢ်လုၢ်ဟံၣ် အပူၤလီၤ. ဖဲဖိသၣ်ယ့ၣ်ၡူးအမိၢ်အပၢ်ဟဲစိာ်နုာ်ဖိသၣ်လၢတၢ်လုၢ်ဟံၣ် အပူၤ, ဒ်သိးအကမၤန့ၢ်တၢ်လၢအဂီၢ်ဒ်တၢ်သိၣ်တၢ်သီအိၣ်ဝဲအသိးန့ၣ်,",
			"28": "<sup>28</sup> စီၤစူၤမ့းအိၣ်စိာ်ထီၣ်ဖိသၣ်လၢအစုလိၤဒီးစံးထီၣ်ပတြၢၤကစၢ်ယွၤ ဒ်အံၤလီၤ.",
			"29": "<sup>29</sup> “ခဲကနံၣ်အံၤ, ကစၢ်ဧၢ, နမၤလၢထီၣ်ပှဲၤထီၣ်လံ နတၢ်အၢၣ်လီၤအီလီၤသတးဒီး, ပျၢ်ကွံာ်နခ့နပှၤမုာ်မုာ်တက့ၢ်.",
			"30": "<sup>30</sup> လၢယမဲာ်ချံဒၣ်ယဲန့ၣ်, ယထံၣ်ဘၣ်လံနတၢ်အုၣ်က့ၤခီၣ်က့ၤ,",
			"31": "<sup>31</sup> လၢနကတဲာ်ကတီၤပာ်တ့ၢ်နဲလၢ ပှၤကိးကလုာ်ဒဲးအမဲာ်ညါ,",
			"32": "<sup>32</sup> တၢ်ကပီၤတဖျၢၣ်လၢအကလီၣ်ဖျါထီၣ် နတၢ်ဘၣ်နသးဆူပှၤကလုာ်ဂၤတဖၣ်, ဒီးဟဲစိာ်တၢ်လၤကပီၤဆူ နပှၤဂီၢ်မုၢ်အံၣ်စရ့လးအအိၣ်န့ၣ်လီၤ.”",
			"33": "<sup>33</sup> ဖိသၣ်အပၢ်ဒီးအမိၢ်ကမၢကမၣ်ဝဲလၢတၢ်လၢ စီၤစူၤမ့းအိၣ်စံးကတိၤဝဲလၢအဂ့ၢ်အဃိလီၤ.",
			"34": "<sup>34</sup> စီၤစူၤမ့းအိၣ်ဆိၣ်ဂ့ၤအဝဲသ့ၣ်ဒီးစံးဘၣ်ဖိသၣ်အမိၢ်, နီၢ်မၤရံ, “ဖိသၣ်အဝဲအံၤဘၣ်တၢ်ဃုထၢတ့ၢ်အီၤလၢကစၢ်ယွၤ လၢတၢ်မၤဟးဂီၤဒီးတၢ်အုၣ်က့ၤခီၣ်က့ၤပှၤအါဒံအါဂၤလၢ အံၣ်စရ့လးအပူၤအဂီၢ်န့ၣ်လီၤ. အဝဲဒၣ်ကမ့ၢ်တၢ်ပနီၣ်တခါလၢ ကစၢ်ယွၤအအိၣ်လၢပှၤအါဒံအါဂၤကကတိၤထီဒါဝဲ,",
			"35": "<sup>35</sup> သတးဒီးကလီၣ်ဖျါထီၣ်အဝဲသ့ၣ်အတၢ်ဆိကမိၣ်ခူသူၣ်တဖၣ်လီၤ. ဒီးဒ်နးလၢအကနၣ်အ့ၣ်တဘ့ၣ်အသိးန့ၣ်တၢ်သးအုးကဆဲးဖျိ နသးဒၣ်နဲန့ၣ်လီၤ.”",
			"36": "<sup>36</sup> ဝံမုၣ်လၢအသးပှၢ်သဃဲးအိၣ်ဝဲဖဲန့ၣ်တဂၤလီၤ. အဝဲဒၣ်မ့ၢ်မုၣ်ကမဲလၢအမံၤမ့ၢ်နီၢ်အၣ်နၤ, ဒီးမ့ၢ်ဝဲစီၤဖနူၤအ့လး, လၢအဘၣ်ဃးဒီးစီၤအၤၡူၢ်အဒူၣ်တဂၤန့ၣ်အဖိမုၣ်လီၤ. အဝဲဒၣ်ထီၣ်ပှၢ်ဝံၤအလီၢ်ခံအိၣ်ဘၣ်ဒီးအဝၤထဲနွံနံၣ်,",
			"37": "<sup>37</sup> ဒီးခဲကနံၣ်အံၤအဝဲဒၣ်အသးအိၣ်ဝဲဃိးဆံလွံၢ်နံၣ်လီၤ. အဝဲတဟးဖးဒီးတၢ်လုၢ်ဟံၣ်နီတစုဘၣ်. အဝဲဘူၣ်ယွၤဘါယွၤ, အိၣ်ဒီးတၢ်ဒုၣ်တၢ်အီၣ်တၢ်အီဒီးတၢ်ဃ့ဘါထုကဖၣ်တၢ်လၢ မုၢ်ဆါဆဲးလၢမုၢ်နၤလီၤ.",
			"38": "<sup>38</sup> ဖဲအနၣ်ရံၣ်တကတီၢ်ဃီအဝဲန့ၣ်, အဝဲဒၣ်ဟဲတုၤဒီးစံးထီၣ်ပတြၢၤယွၤ, ဒီးကတိၤတၢ်ဘၣ်ဃးဖိသၣ်တဂၤန့ၣ်အဂ့ၢ် လၢပှၤကိးဂၤဒဲးလၢအအိၣ်ခိးကစၢ်ယွၤ အကဒုးထူၣ်ဖျဲးထီၣ်ကွံာ်ဝ့ၢ်ယရူၤၡလ့ၣ်န့ၣ်လီၤ.",
			"39": "<sup>39</sup> ဖဲစီၤယိၤသးဒီးနီၢ်မၤရံမၤဝံၤတၢ်ခဲလၢာ်, ဒ်ကစၢ်အတၢ်သိၣ်တၢ်သီမၤလိာ်ဝဲအသိးလံန့ၣ်, အဝဲသ့ၣ်က့ၤကဒါက့ၤဆူအလီၢ်အိၣ်လီၢ်ဆိး, ဝ့ၢ်နစၤရ့းအိၣ်လၢကီၢ်ကၤလံၤလါအပူၤန့ၣ်လီၤ.",
			"40": "<sup>40</sup> ဖိသၣ်န့ၣ်ဒိၣ်ထီၣ်ဒီးအဂံၢ်အဘါဆူၣ်ထီၣ်ဝဲလီၤ. အဝဲဒၣ်လၢပှဲၤဒီးတၢ်ကူၣ်ဘၣ်ဖးသ့ဒီးကစၢ်ယွၤ အတၢ်ဆိၣ်ဂ့ၤဆိၣ်ဝါလီၤဘၣ်လၢအလိၤလီၤ.",
			"41": "<sup>41</sup> ယ့ၣ်ၡူးအမိၢ်အပၢ်တဖၣ်လဲၤဆူဝ့ၢ်ယရူၤၡလ့ၣ်ကိးနံၣ်ဒဲးဖဲ ဘူၣ်လဲၤကပာ်အဆၢကတီၢ်န့ၣ်လီၤ.",
			"42": "<sup>42</sup> ဖဲယ့ၣ်ၡူးအသးအိၣ်တဆံခံနံၣ်န့ၣ်, အဝဲသ့ၣ်လဲၤဆူဘူၣ်လဲၤကပာ်ဒ်အညီနုၢ်အသိးလီၤ.",
			"43": "<sup>43</sup> ဖဲဘူၣ်လဲၤကပာ်ဝံၤဝဲန့ၣ်, အဝဲသ့ၣ်က့ၤဝဲ, ဘၣ်ဆၣ်ဖိသၣ်ယ့ၣ်ၡူးအိၣ်တ့ၢ်ဝဲဖဲဝ့ၢ်ယရူၤရှလ့ၣ်လီၤ. တၢ်အံၤန့ၣ်, အမိၢ်အပၢ်တသ့ၣ်ညါဘၣ်.",
			"44": "<sup>44</sup> အဝဲသ့ၣ်ဆိကမိၣ်လၢအဝဲဒၣ်အိၣ်လၢပှၤလဲၤဘူၣ်လဲၤကပာ် တဖၣ်အသိးအကျါအဃိ, အဝဲသ့ၣ်လဲၤတၢ်ဒီနံၤဝံၤအလီၢ် ခံစးထီၣ်ကွၢ်ဃုအီၤလၢအဘူးအတံၢ်တဖၣ်ဒီးအတံၤသကိး တဖၣ်အသိးအကျါလီၤ.",
			"45": "<sup>45</sup> အဝဲသ့ၣ်တထံၣ်အီၤဘၣ်အဃိ, က့ၤကဒါက့ၤဝဲဒၣ်ဆူဝ့ၢ်ယရူၤရှလ့ၣ်ဒီးကွၢ်ဃုအီၤလီၤ.",
			"46": "<sup>46</sup> ဖဲသၢသီတသီန့ၣ်အဝဲသ့ၣ်ထံၣ်အီၤလၢတၢ်လုၢ်ဟံၣ်အပူၤ, ဆ့ၣ်နီၤလၢယူဒၤအသရၣ်သမါတဖၣ်အသိးအကျါ, ဒိကနၣ်အဝဲသ့ၣ်အတၢ်စံးတၢ်ကတိၤ, ဒီးသံကွၢ်တၢ်သံကွၢ်တဖၣ်လီၤ.",
			"47": "<sup>47</sup> ကယဲၢ်ပှၤလၢအနၢ်ဟူဘၣ်အဝဲအတၢ်စံးတၢ်ကတိၤတဖၣ်န့ၣ်, ကမၢကမၣ်ဝဲလၢအတၢ်စံးဆၢလၢအပှဲၤဒီးတၢ်ကူၣ်ဘၣ်ကူၣ်သ့, တၢ်သ့ၣ်ညါနၢ်ပၢၢ်တဖၣ်အဃိလီၤ.",
			"48": "<sup>48</sup> အဝဲဒၣ်အမိၢ်အပၢ်တဖၣ်ကမၢကမၣ်ဝဲဖဲအထံၣ်ဘၣ်အီၤဒီး အမိၢ်စံးဘၣ်အီၤ, “ဖိခွါဧၢ, နမၤပှၤဒ်သိးအံၤဘၣ်မနုၤအဃိလဲၣ်. နပၢ်ဒီးယၤပလူၤဃုတ့ၢ်နၤလၢတၢ်သူၣ်ကိၢ်သးဂီၤအပူၤလီၤ.”",
			"49": "<sup>49</sup> အဝဲဒၣ်စံးဆၢအဝဲသ့ၣ်, “ဘၣ်မနုၤအဃိသုဘၣ်လူၤဃုယၤလဲၣ်. မ့ၢ်သုတသ့ၣ်ညါလၢယကဘၣ်အိၣ်လၢယပၢ်အဟံၣ်ပူၤဘၣ်ဧါ.”",
			"50": "<sup>50</sup> ဘၣ်ဆၣ်ဒီးအဝဲသ့ၣ်တနၢ်ပၢၢ်တၢ်စံးဆၢတထံၣ်န့ၣ်အခီပညီဘၣ်.",
			"51": "<sup>51</sup> မၤသးဒ်န့ၣ်ဒီးယ့ၣ်ၡူးက့ၤကဒါက့ၤဒီးအဝဲသ့ၣ်ဆူဝ့ၢ်နစၤရ့းဒီးဖဲန့ၣ် အဝဲဒၣ်စူၢ်အဝဲသ့ၣ်အကလုၢ်လီၤ. တၢ်ဂ့ၢ်တၢ်ကျိၤသ့ၣ်တဖၣ်အံၤခဲလၢာ် န့ၣ်အဝဲဒၣ်အမိၢ်တိၢ်နီၣ်ဃာ်ဝဲလၢအသးကံၢ်ပူၤလီၤ.",
			"52": "<sup>52</sup> ဒီးယ့ၣ်ၡူးဒိၣ်ထီၣ်လၢနီၢ်ခိဒီးလၢတၢ်ကူၣ်ဘၣ်ကူၣ်သ့ခံမံၤလၢာ်, ဒီးလၢတၢ်ဘၣ်ကစၢ်ယွၤအသးဒီးပှၤကညီအသးအပူၤန့ၣ်လီၤ."
		},
		"3": {
			"1": "<sup>1</sup> အဆၢကတီၢ်မ့ၢ်ဝဲဖဲစီၤပၤဖးဒိၣ်တံၤဘ့းရံပၢတၢ်ပှဲၤထီၣ် တဆံယဲၢ်နံၣ်တနံၣ်, ဖဲစီၤပီၣ်တံၤပံၤလးမ့ၢ်ကီၢ်ယူဒၤအပဒိၣ်ဖးဒိၣ်, စီၤဟ့ၤရိာ်မ့ၢ်ကီၢ်ကၤလံၤလါအပဒိၣ်, ဒီးအဒီပုၢ်ဝဲၢ်စီၤဖံလံးပူးမ့ၢ်ကီၢ်ယတူၢ် ဒီးကီၢ်တြဃိၤန့တံၤအပဒိၣ်, စီၤလူၤစၤနံမ့ၢ်ကီၢ်အဘ့ၤလ့ၣ်အပဒိၣ်,",
			"2": "<sup>2</sup> ဒီးစီၤအၣ်နၣ်ဒီးစီၤကၤယါဖၤမ့ၢ်ပှၤလုၢ်တၢ်အခိၣ်အဒိၣ်ကတၢၢ်တဖၣ်လီၤ. ဖဲအဆၢကတီၢ်အဝဲန့ၣ်, ကစၢ်ယွၤအကလုၢ်တုၤအိၣ်စီၤစဃၤရံအဖိခွါ စီၤယိၤဟၣ်ဖဲပှၢ်မုၢ်ကနၢန့ၣ်လီၤ.",
			"3": "<sup>3</sup> လၢတၢ်န့ၣ်အဃိစီၤယိၤဟၣ်လဲၤဝဲသကုၤတၢ်လီၢ်တၢ်ကျဲဒီကဝီၤ လၢအအိၣ်ဝဲဒၣ်ဖဲထံကျိယၢ်ဒ့ၣ်အဃၢၤဒီးစံၣ်တဲၤတဲလီၤတၢ်ဒ် အံၤ, “ဃၣ်ကွံာ်သုသးလၢသုတၢ်ဒဲးဘးတဖၣ်ဒီးဒိးဘျၢသုသး တက့ၢ်. ဒီးကစၢ်ယွၤကပျၢ်ကွံာ်သုတၢ်ဒဲးဘးတဖၣ်န့ၣ်လီၤ.”",
			"4": "<sup>4</sup> ဒ်တၢ်ကွဲးပာ်အသးဖဲလံာ်ဝံယၡါယၤအပူၤအသိး, “ပှၤတဂၤကိးသတြီလၢပှၢ်မုၢ်ကနၢအပူၤ, ‘အိၣ်ကတဲာ်ကတီၤပာ်ကျဲမုၢ်ဒိၣ်လၢကစၢ်အဂီၢ်, မၤန့ၢ်ကျဲဖိအဘျၢတဘိလၢ အဝဲဒၣ်ကလဲၤတၢ်အဂီၢ်တက့ၢ်.",
			"5": "<sup>5</sup> ကယဲၢ်ကစၢၢ်ကဆူးကဘၣ်တၢ်မၤပှဲၤထီၣ်အီၤ, ကယဲၢ်တၢ်လူၢ်တၢ်တြီၤဒီးကစၢၢ်ခိၣ်ကလိခံတဖၣ် ကဘၣ်တၢ်မၤပၢၤအီၤ, ကယဲၢ်ကျဲအက့ၣ်အကူတဖၣ်ကဘၣ်တၢ်မၤဘျၢအီၤ, ဒီးကျဲဖိလၢအထီၣ်ကူလီၤယၢၣ်တဖၣ် ကဘၣ်တၢ်မၤဃူထီၣ်အီၤလီၤ.",
			"6": "<sup>6</sup> ပှၤဟီၣ်ခိၣ်ဖိကိးဂၤဒဲး ကထံၣ်ဘၣ် ကစၢ်ယွၤအတၢ်အုၣ်က့ၤခီၣ်က့ၤလီၤ.’ ”",
			"7": "<sup>7</sup> ပှၤဂီၢ်မုၢ်ဂီၢ်ပၤဟဲဆူစီၤယိၤဟၣ်အအိၣ်, ဒ်သိးအကဘၣ်တၢ်ဘျၢအီၤလၢထံလီၤ. အဝဲဒၣ်စံးဘၣ်အဝဲသ့ၣ် “ဂုၢ်ဘီၣ်အီးသ့ၣ်ဧၢ, မ့ၢ်မတၤစံးဘၣ်တဲဘၣ်သုလၢသုပူၤဖျဲးဒီး တၢ်စံၣ်ညီၣ်လၢကစၢ်ယွၤသါကဆှၢလီၤဝဲန့ၣ်သ့ဝဲတဂၤလဲၣ်.",
			"8": "<sup>8</sup> မၤတၢ်သ့ၣ်တဖၣ်လၢအကဒုးနဲၣ်ဖျါထီၣ်လၢသုဃၣ်ကွံာ်လံ သုသးလၢတၢ်ဒဲးဘးတဖၣ်န့ၣ်တက့ၢ်. ဒီးတဘၣ်စံးလိာ်သုသး ကဒဲကဒဲလၢစီၤအၤဘြၤဟၣ်မ့ၢ်သုပၢ်ဖးဒိၣ်လၢသုဟဲလီၤစၢၤ လၢအီၤတဂၤန့ၣ်တဂ့ၤ. ယစံးဘၣ်သုလၢကစၢ်ယွၤဟံးန့ၢ်လၢၢ် တဖၣ်အံၤဒီးဒုးကဲထီၣ်ဝဲစၢၤသွဲၣ်တဖၣ်လၢစီၤအၤဘြၤဟၣ် အဂီၢ်န့ၣ်သ့ဝဲလီၤ.",
			"9": "<sup>9</sup> ကွါအိၣ်ကတဲာ်ကတီၤပာ်လံအသးလၢတၢ်ကကူာ်လီၤကွံာ်သ့ၣ် တဖၣ်တုၤလၢအဂံၢ်ခီၣ်ထံးလီၤ. သ့ၣ်တထူၣ်လၢ်လၢ်လၢအတသၣ်ထီၣ်တၤသၣ်အဂ့ၤန့ၣ်, ကဘၣ်တၢ်ကူာ်လီၤဒီးတ့ၢ်လီၤကွံာ်အီၤဆူမ့ၣ်အူအပူၤလီၤ.”",
			"10": "<sup>10</sup> ပှၤဂီၢ်မုၢ်တဖၣ်သံကွၢ်အီၤ, “မ့မ့ၢ်ဒ်န့ၣ်ဒီး, ပကဘၣ်မၤဒ်လဲၣ်.”",
			"11": "<sup>11</sup> အဝဲစံးဆၢဝဲ, “ပှၤတဂၤလၢ်လၢ်လၢအဆ့ကၤအိၣ်ခံဘ့ၣ်န့ၣ်, ကဘၣ်ဟ့ၣ်ဝဲတဘ့ၣ်ဆူပှၤလၢအတၢ်တအိၣ်နီတဘ့ၣ်, ဒီးပှၤတဂၤလၢ်လၢ်လၢအအိၣ်ဒီးတၢ်အီၣ်တၢ်အီန့ၣ်, ကဘၣ်နီၤလီၤဝဲလီၤ.”",
			"12": "<sup>12</sup> ပှၤဃ့သွဲတနီၤဟဲဝဲဒ်သိးအကဘၣ်တၢ်ဘျၢအီၤလၢထံ, ဒီးအဝဲသ့ၣ်သံကွၢ်အီၤ, “သရၣ်ဧၢ, ပကဘၣ်မၤဒ်လဲၣ်.”",
			"13": "<sup>13</sup> အဝဲဒၣ်စံးဘၣ်အဝဲသ့ၣ်, “တဘၣ်ထၢတၢ်အခိအသွဲအါန့ၢ် တၢ်သိၣ်တၢ်သီဟ့ၣ်စိဟ့ၣ်ကမီၤသုတဂ့ၤ.”",
			"14": "<sup>14</sup> ပှၤသုးဖိတနီၤသံကွၢ်စ့ၢ်ကီးအီၤ, “ပဝဲတခီလဲၣ် ပကဘၣ်မၤဒ်လဲၣ်.” အဝဲဒၣ်စံးဘၣ်အဝဲသ့ၣ်, “တဘၣ်ဟံးန့ၢ်ဆူၣ်ကျိၣ်စ့လၢပှၤအိၣ်မ့ၢ်ဂ့ၤ, မ့တမ့ၢ်, ပာ်တၢ်ကမၣ်ကဘျံးကဘျၣ်လၢပှၤတဂၤဂၤအလိၤမ့ၢ်ဂ့ၤ, နီတဂၤတဂ့ၤ. သူၣ်မံသးမံဒီးသုဘူးသုလဲတက့ၢ်.”",
			"15": "<sup>15</sup> ပှၤဂီၢ်မုၢ်အတၢ်မုၢ်လၢ်အါထီၣ်, ဒီးဆိကမိၣ်ဝဲလၢဘၣ်တဘၣ်စီၤယိၤဟၣ်ကမ့ၢ်ခရံာ်သ့ၣ်သ့ၣ်လီၤ.",
			"16": "<sup>16</sup> လၢတၢ်န့ၣ်အဃိ, စီၤယိၤဟၣ်စံးဘၣ်အဝဲသ့ၣ်ကိးဂၤဒဲး, “ယဲဒၣ်အံၤ, ယဘျၢသုလၢထံလီၤ. မ့မ့ၢ်ပှၤဟဲဝဲတဂၤလၢအဒိၣ်န့ၢ်ဒံးယၤစၢၢ်တလၢၢ်လီၤ. ယတကြၢးတဘၣ်ဒၣ်လဲာ်လၢယကဃ့ၣ်လီၤန့ၢ်အဝဲဒၣ် အခီၣ်ဖံးပျံၤအဂီၢ်န့ၣ်ဘၣ်. အဝဲဒၣ်ကဘျၢသုလၢသးစီဆှံဒီးလၢမ့ၣ်အူန့ၣ်လီၤ.",
			"17": "<sup>17</sup> အဝဲဒၣ်လီၤဂာ်ဒီးပှၤတဂၤလၢအဟံးဃာ်အကီၢ်လဲၢ်လၢအစုပူၤ ဒ်သိးအကပညၢကဆှီထီၣ်အဘုတဖၣ်, ဒီးကဂၢ်ဖှိၣ်အဘုကၠူၣ်တဖၣ်ဆူအဘုဖီအပူၤ, မ့မ့ၢ်လီၢ်ဧိၤဒံးဧိၤဒီးဖ့တဖၣ် ကဆူးကဲၤထီၣ်ကွံာ်ဝဲလၢမ့ၣ်အူလၢအလီၤပံာ်တသ့အပူၤန့ၣ်လီၤ.”",
			"18": "<sup>18</sup> စီၤယိၤဟၣ်စံၣ်တဲၤတဲလီၤတၢ်သးခုကစီၣ်လၢကျဲအါဘိဒီး သဆၣ်ထီၣ်ပှၤဂီၢ်မုၢ်အခံလီၤ.",
			"19": "<sup>19</sup> ဘၣ်ဆၣ်အဝဲဒၣ်သိၣ်ဃီၣ်ဒီးပာ်တၢ်ကမၣ်လၢပဒိၣ်ဖးဒိၣ် စီၤဟ့ၤရိာ်အလိၤမ့ၢ်လၢအဝဲဒၣ်ဟံးန့ၢ်အဒီပုၢ်ဝဲၢ်အမါ, နီၢ်ဟ့ၤရိၤဒံ, ဒီးလၢတၢ်အၢတၢ်သီအဂၤအါမံၤအါကလုာ်လၢအမၤ တ့ၢ်ဝဲတဖၣ်အဃိလီၤ.",
			"20": "<sup>20</sup> အန့ၣ်ဝံၤအလီၢ်ခံ, စီၤဟ့ၤရိာ်မၤတၢ်တမံၤလၢအအၢအသီဒိၣ် ဒၣ်တၢ်တက့ၢ်ခီဖျိအဒၢနုာ်စီၤယိၤဟၣ်လၢဃိာ်အပူၤန့ၣ်လီၤ.",
			"21": "<sup>21</sup> ပှၤဂီၢ်မုၢ်ခဲလၢာ်ဘၣ်တၢ်ဘျၢအီၤလၢထံဝံၤအလီၢ်ခံန့ၣ်, ယ့ၣ်ၡူးစ့ၢ်ကီးဘၣ်တၢ်ဘျၢအီၤလၢထံန့ၣ်လီၤ. ဖဲအဝဲဒၣ်ဃ့ဘါထုကဖၣ်တၢ်အဖၢမုၢ်န့ၣ်, မူခိၣ်အိးထီၣ်အသး,",
			"22": "<sup>22</sup> ဒီးသးစီဆှံဟဲလီၤလၢအလိၤအိၣ်ဒီးနီၢ်ခိအက့ၢ်အဂီၤဒ်ထိၣ်လွံၢ် တဘ့ၣ်အသိးန့ၣ်လီၤ. ဒီးတၢ်ကလုၢ်သီၣ်လီၤလၢမူခိၣ်ဒီးစံးဝဲ, “နဲဒၣ်အံၤနမ့ၢ်ယဖိခွါဒၣ်ယဲလၢယအဲၣ်အီၤတဂၤလီၤ. ယဘၣ်သူၣ်ဘၣ်သးနၤဒိၣ်မးလီၤ.”",
			"23": "<sup>23</sup> ဖဲယ့ၣ်ၡူးစးထီၣ်အတၢ်ဖံးတၢ်မၤန့ၣ်, အဝဲအသးအိၣ်သၢဆံဃၣ်ဃၣ်လီၤ. ပှၤအတၢ်ဆိကမိၣ်အိၣ်ဝဲဒၣ်လၢအမ့ၢ် စီၤယိၤသးလၢအဘၣ်တၢ်ထီၣ်ဖိအီၤလၢစီၤဟ့ၤလံတဂၤန့ၣ်အဖိခွါလီၤ.",
			"24": "<sup>24</sup> စီၤဟ့ၤလံအပၢ်မ့ၢ်ဝဲစီၤမးသး, စီၤမးသးအပၢ်မ့ၢ်ဝဲစီၤလ့ၤဝံ, စီၤလ့ၤဝံအပၢ်မ့ၢ်ဝဲစီၤမ့းလဃံ, စီၤမ့းလဃံအပၢ်မ့ၢ်ဝဲစီၤယၣ်နါ, စီၤယၣ်နါအပၢ်မ့ၢ်ဝဲစီၤယိၤသး,",
			"25": "<sup>25</sup> စီၤယိၤသးအပၢ်မ့ၢ်ဝဲစီၤမးတၤသံ, စီၤမးတၤသံအပၢ်မ့ၢ်ဝဲစီၤအမိၣ်, စီၤအမိၣ်အပၢ်မ့ၢ်ဝဲစီၤနအူၣ်, စီၤနအူၣ်အပၢ်မ့ၢ်ဝဲစီၤအ့းစလံ, စီၤအ့းစလံအပၢ်မ့ၢ်ဝဲစီၤနၤကဲ,",
			"26": "<sup>26</sup> စီၤနၤကဲအပၢ်မ့ၢ်ဝဲစီၤမအါသး, စီၤမအါသးအပၢ်မ့ၢ်ဝဲစီၤမးတၤသံ, စီၤမးတၤသံအပၢ်မ့ၢ်ဝဲစီၤစ့းမ့းအံ, စီၤစ့းမ့းအံအပၢ်မ့ၢ်ဝဲစီၤယိၤသး, စီၤယိၤသးအပၢ်မ့ၢ်ဝဲစီၤယူဒၤ,",
			"27": "<sup>27</sup> စီၤယူဒၤအပၢ်မ့ၢ်ဝဲစီၤယိၤအၣ်နၣ်, စီၤယိၤအၣ်နၣ်အပၢ်မ့ၢ်ဝဲစီၤရ့ၤစါ, စီၤရ့ၤစါအပၢ်မ့ၢ်ဝဲစီၤစရူဘၤဘ့းလး, စီၤစရူဘၤဘ့းလးအပၢ်မ့ၢ်ဝဲစီၤၡၤလတံၤအ့လး, စီၤၡၤလတံၤအ့လးအပၢ်မ့ၢ်ဝဲစီၤန့ၤရံ,",
			"28": "<sup>28</sup> စီၤန့ၤရံအပၢ်မ့ၢ်ဝဲစီၤမ့းလဃံ, စီၤမ့းလဃံအပၢ်မ့ၢ်ဝဲစီၤအးဒံး, စီၤအးဒံးအပၢ်မ့ၢ်ဝဲစီၤကိၣ်စၣ်, စီၤကိၣ်စၣ်အပၢ်မ့ၢ်ဝဲစီၤအ့းလမိၤဒၣ်, စီၤအ့းလမိၤဒၣ်အပၢ်မ့ၢ်ဝဲစီၤအ့ၢ်,",
			"29": "<sup>29</sup> စီၤအ့ၢ်အပၢ်မ့ၢ်ဝဲစီၤယိၤၡူ, စီၤယိၤၡူအပၢ်မ့ၢ်ဝဲစီၤအလံၤဧ့စ့ၢ်, စီၤအလံၤဧ့စ့ၢ်အပၢ်မ့ၢ်ဝဲစီၤယိၤရံၣ်, စီၤယိၤရံၣ်အပၢ်မ့ၢ်ဝဲစီၤမးသး, စီၤမးသးအပၢ်မ့ၢ်ဝဲစီၤလ့ၤဝံ,",
			"30": "<sup>30</sup> စီၤလ့ၤဝံအပၢ်မ့ၢ်ဝဲစီၤစူၤမ့းအိၣ်, စီၤစူၤမ့းအိၣ်အပၢ်မ့ၢ်ဝဲစီၤယူဒၤ, စီၤယူဒၤအပၢ်မ့ၢ်ဝဲစီၤယိၤသး, စီၤယိၤသးအပၢ်မ့ၢ်ဝဲစီၤယိၤနာ်, စီၤယိၤနာ်အပၢ်မ့ၢ်ဝဲစီၤအ့းလယါကံၣ်, စီၤအ့းလယါကံၣ်အပၢ်မ့ၢ်ဝဲစီၤမ့းလ့း,",
			"31": "<sup>31</sup> စီၤမ့းလ့းအပၢ်မ့ၢ်ဝဲစီၤမအံနၣ်, စီၤမအံနၣ်အပၢ်မ့ၢ်ဝဲစီၤမးတၤသါ, စီၤမးတၤသါအပၢ်မ့ၢ်ဝဲစီၤနၤသၣ်, စီၤနၤသၣ်အပၢ်မ့ၢ်ဝဲစီၤဒၤဝံး,",
			"32": "<sup>32</sup> စီၤဒၤဝံးအပၢ်မ့ၢ်ဝဲစီၤယံးၡဲ, စီၤယံးၡဲအပၢ်မ့ၢ်ဝဲစီၤဧိၤဘ့း, စီၤဧိၤဘ့းအပၢ်မ့ၢ်ဝဲစီၤဘိၤဧး, စီၤဘိၤဧးအပၢ်မ့ၢ်ဝဲစီၤစၤလမိၣ်, စီၤစၤလမိၣ်အပၢ်မ့ၢ်ဝဲစီၤနးၡိၣ်,",
			"33": "<sup>33</sup> စီၤနးၡိၣ်အပၢ်မ့ၢ်ဝဲစီၤဧးမံၤနဒး, စီၤဧးမံၤနဒးအပၢ်မ့ၢ်ဝဲစီၤရၣ်, စီၤရၣ်အပၢ်မ့ၢ်ဝဲစီၤဃ့ၤစရိၣ်, စီၤဃ့ၤစရိၣ်အပၢ်မ့ၢ်ဝဲစီၤပ့းရ့း, စီၤပ့းရ့းအပၢ်မ့ၢ်ဝဲစီၤယူဒၤ,",
			"34": "<sup>34</sup> စီၤယူဒၤအပၢ်မ့ၢ်ဝဲစီၤယၤကိာ်, စီၤယၤကိာ်အပၢ်မ့ၢ်ဝဲစီၤအံၤစဲး, စီၤအံၤစဲးအပၢ်မ့ၢ်ဝဲစီၤအၤဘြၤဟၣ်, စီၤအၤဘြၤဟၣ်အပၢ်မ့ၢ်ဝဲစီၤတ့ရၤ, စီၤတ့ရၤအပၢ်မ့ၢ်ဝဲစီၤနၤဃိၢ်,",
			"35": "<sup>35</sup> စီၤနၤဃိၢ်အပၢ်မ့ၢ်ဝဲစီၤစၤရူာ်, စီၤစၤရူာ်အပၢ်မ့ၢ်ဝဲစီၤရူၤ, စီၤရူၤအပၢ်မ့ၢ်ဝဲစီၤပ့ၤလ့း, စီၤပ့ၤလ့းအပၢ်မ့ၢ်ဝဲစီၤဧၤဘ့ၢ်, စီၤဧၤဘ့ၢ်အပၢ်မ့ၢ်ဝဲစီၤစ့ၤလါ,",
			"36": "<sup>36</sup> စီၤစ့ၤလါအပၢ်မ့ၢ်ဝဲစီၤက့ၤနၣ်, စီၤက့ၤနၣ်အပၢ်မ့ၢ်ဝဲစီၤအၢ်ဖးၡး, စီၤအၢ်ဖးၡးအပၢ်မ့ၢ်ဝဲစီၤၡ့ၣ်, စီၤၡ့ၣ်အပၢ်မ့ၢ်ဝဲစီၤနိအၤ, စီၤနိအၤအပၢ်မ့ၢ်ဝဲစီၤလ့ၤမ့း,",
			"37": "<sup>37</sup> စီၤလ့ၤမ့းအပၢ်မ့ၢ်ဝဲစီၤမသူၤၡလၤ, စီၤမသူၤၡလၤအပၢ်မ့ၢ်ဝဲစီၤဃနိာ်, စီၤဃနိာ်အပၢ်မ့ၢ်ဝဲစီၤယၤရ့း, စီၤယၤရ့းအပၢ်မ့ၢ်ဝဲစီၤမဟၤလ့လး, စီၤမဟၤလ့လးအပၢ်မ့ၢ်ဝဲစီၤက့ၤနၣ်,",
			"38": "<sup>38</sup> စီၤက့ၤနၣ်အပၢ်မ့ၢ်ဝဲစီၤအနိၣ်, စီၤအနိၣ်အပၢ်မ့ၢ်ဝဲစီၤၡ့သး, စီၤၡ့သးအပၢ်မ့ၢ်ဝဲစီၤအၤဒၣ်လၢအမ့ၢ်ဝဲကစၢ်ယွၤအဖိခွါန့ၣ်လီၤ."
		},
		"4": {
			"1": "<sup>1</sup> ယ့ၣ်ၡူးလၢပှဲၤဝဲဒီးသးစီဆှံဖဲအဝဲဒၣ်ဟဲက့ၤလၢထံကျိယၢ်ဒ့ၣ်, ဒီးဘၣ်တၢ်ဆှၢအီၤလၢယွၤအသးန့ၣ်ဆူပှၢ်မုၢ်ကနၢ,",
			"2": "<sup>2</sup> ဖဲအဝဲဒၣ်ဘၣ်တၢ်လ့ပစီအီၤလၢမုၣ်ကီၤလံၢ်လၢအသီလွံၢ်ဆံ အတီၢ်ပူၤန့ၣ်လီၤ. ဖဲအဆၢကတီၢ်ဝဲန့ၣ်ဒီကတီၢ်ညါန့ၣ်, အဝဲတအီၣ်တၢ်နီတမံၤဘၣ်. သတးဒီးလၢခံကတၢၢ်န့ၣ်တၢ်သၣ်ဝံၤအသးလီၤ.",
			"3": "<sup>3</sup> မုၣ်ကီၤလံၢ်စံးဘၣ်အီၤ, “နမ့မ့ၢ်ကစၢ်ယွၤအဖိခွါန့ၣ်, ဟ့ၣ်လီၤနကလုၢ်ဒ်သိးလၢၢ်တဖျၢၣ်အံၤကကဲထီၣ်ကိၣ်တက့ၢ်.”",
			"4": "<sup>4</sup> ယ့ၣ်ၡူးစံးဆၢတၢ်ဒီးစံးဝဲ, “တၢ်ကွဲးအသးစံးဝဲ, ‘ပှၤကညီမူဝဲထဲလၢကိၣ်တမံၤဧိၤတသ့ဘၣ်.’ ”",
			"5": "<sup>5</sup> တုၤနုၤတစုမုၣ်ကီၤလံၢ်ဆှၢထီၣ်အီၤဆူတၢ်လီၢ်ထီၣ်ထီတတီၤ, ဒီးလၢတဖျးမဲာ်အတီၢ်ပူၤဒုးနဲၣ်အီၤဟီၣ်ခိၣ်အဘီအမုၢ်ခဲလၢာ်ခဲဆ့လီၤ.",
			"6": "<sup>6</sup> မုၣ်ကီၤလံၢ်စံးဘၣ်အီၤ, “ယကဟ့ၣ်နၤတၢ်စိတၢ်ကမီၤအဝဲ အံၤခဲလၢာ်, ဒီးတၢ်ထူးတၢ်တီၤအဝဲအံၤခဲလၢာ်လီၤ. အဝဲအံၤဘၣ်တၢ်ဟ့ၣ်လီၤတ့ၢ်အီၤလၢယစုပူၤခဲလၢာ်, ဒီးယဟ့ၣ်လီၤအီၤဆူပှၤတဂၤဂ့ၤတဂၤဂ့ၤလၢယဃုထၢယဲန့ၣ်သ့ဝဲလီၤ.",
			"7": "<sup>7</sup> နမ့ၢ်ဘူၣ်ထီၣ်ဘါထီၣ်ယၤဒီး, တၢ်အံၤခဲလၢာ်ကမ့ၢ်နတၢ်လီၤ.”",
			"8": "<sup>8</sup> ယ့ၣ်ၡူးစံးဆၢဝဲ, “တၢ်ကွဲးအသးစံးဒ်အံၤ, ‘ဘူၣ်ထီၣ်ဘါထီၣ်ထဲယွၤနကစၢ်ယွၤဒီး မၤထဲအဝဲဒၣ်တဂၤဧိၤအတၢ်မၤတက့ၢ်.’ ”",
			"9": "<sup>9</sup> အန့ၣ်ဝံၤအလီၢ်ခံ, မုၣ်ကီၤလံၢ်ဆှၢအီၤဆူယရူၤၡလ့ၣ်, ဒီးပာ်ထီၣ်အီၤလၢတၢ်လုၢ်ဟံၣ်အတၢ်လီၢ် အထီကတၢၢ်တတီၤဒီးစံးဘၣ်အီၤ, “နမ့မ့ၢ်ကစၢ်ယွၤအဖိခွါန့ၣ်, တ့ၢ်လီၤနသးလၢတၢ်လီၢ်တတီၤအံၤတက့ၢ်.",
			"10": "<sup>10</sup> အဂ့ၢ်ဒ်အံၤ, တၢ်ကွဲးအသးစံးဝဲ, ‘ကစၢ်ယွၤကခါလီၤအကလုၢ်ဆူအကလူးတဖၣ်အအိၣ် ဒ်သိးအကအံးထွဲကွၢ်ထွဲနၤဂ့ၤဂ့ၤလီၤ.’",
			"11": "<sup>11</sup> စံးစ့ၢ်ကီးဝဲဒ်အံၤ, ‘အဝဲသ့ၣ်ကစိာ်ထီၣ်နၤလၢအစုဒ်သိး နခီၣ်တဖၣ်ဒၣ်လဲာ်အသုတဘၣ်ဒိလၢလၢၢ်တဂ့ၤအဂီၢ်လီၤ.’ ”",
			"12": "<sup>12</sup> ယ့ၣ်ၡူးစံးဆၢအီၤ, “တၢ်ကွဲးအသးစံးဝဲ, ‘တဘၣ်လ့ပစီယွၤနကစၢ်ယွၤန့ၣ်တဂ့ၤ.’ ”",
			"13": "<sup>13</sup> ဖဲမုၣ်ကီၤလံၢ်လ့ပစီယ့ၣ်ၡူးလၢကျဲကိးဘိဒဲးဝံၤဝဲန့ၣ်, အဝဲဒၣ်ဟးဖးဒီးအီၤတစိၢ်တလီၢ်လီၤ.",
			"14": "<sup>14</sup> တၢ်န့ၣ်ဝံၤအလီၢ်ခံ, ယ့ၣ်ၡူးဟဲက့ၤကဒါက့ၤဆူကီၢ်ကၤလံၤလါ, ဒီးသးစီဆှံအစိကမီၤအိၣ်ဒီးအီၤလီၤ. တၢ်ကစီၣ်ဘၣ်ဃးအဝဲဒၣ်အဂ့ၢ်အကျိၤဟူထီၣ်သါလီၤဝဲလၢ တၢ်လီၢ်အကဝီၤဖဲန့ၣ်ကိးတီၤဒဲးလီၤ.",
			"15": "<sup>15</sup> အဝဲဒၣ်သိၣ်လီၤသီလီၤတၢ်လၢအဝဲသ့ၣ်အဘူၣ်ဘျီၣ်လၢ အမ့ၢ်တၢ်ဘါလီၢ်အပူၤ, ဒီးဘၣ်တၢ်စံးထီၣ်ပတြၢၤ အီၤလၢပှၤကိးဒံကိးဂၤဒဲးလီၤ.",
			"16": "<sup>16</sup> အန့ၣ်ဝံၤအလီၢ်ခံ, ယ့ၣ်ၡူးလဲၤဆူနစၤရ့း, တၢ်လီၢ်ဖဲအဝဲဒၣ်ဘၣ်တၢ်ကွၢ်ဒုးဒိၣ်ထီၣ်အီၤ, ဒီးဖဲမုၢ်အိၣ်ဘှံးနံၤန့ၣ် အဝဲဒၣ်လဲၤဝဲဒ်အညီနုၢ်အသိးဆူဘူၣ်ဘျီၣ်လၢအမ့ၢ်တၢ်ဘါလီၢ်န့ၣ်လီၤ. အဝဲဒၣ်ဂဲၤဆၢထၢၣ်ဒ်သိးအကဖးတၢ်ကွဲးအသးစီဆှံတဖၣ်,",
			"17": "<sup>17</sup> ဒီးတၢ်ဟ့ၣ်လီၤအီၤလၢလံာ်ဝံယၡါယၤန့ၣ်လီၤ. အဝဲဒၣ်သလၣ်ထီၣ်လံာ်ထူတထူန့ၣ်, ဒီးထံၣ်န့ၢ်တၢ်ကွဲးအသးတတီၤလၢအစံးဝဲဒၣ်,",
			"18": "<sup>18</sup> “ကစၢ်အသးအိၣ်ဝဲလၢယလိၤလီၤ. အဂ့ၢ်ဒ်အံၤ, အဝဲဒၣ်ဃုထၢလံယၤ ဒ်သိး ယကစံၣ်တဲၤတဲလီၤတၢ်သးခုအကစီၣ်လၢ ပှၤဖှီၣ်ဖိယာ်ဖိန့ၣ်လီၤ. အဝဲဒၣ်ဆှၢလီၤယၤဒ်သိးယကဒုးဟူထီၣ်သါလီၤ တၢ်ထူၣ်ဖျဲးလၢပှၤဘၣ်တၢ်ဖီၣ်န့ၢ်အီၤတဖၣ်အဂီၢ်, ဒီးတၢ်ဒုးထံၣ်ထီၣ်က့ၤတၢ်လၢ ပှၤမဲာ်တထံၣ်တၢ်တဖၣ်အဂီၢ်, ဒ်သိးယကဒုးထူၣ်ဖျဲးထီၣ်ကွံာ်ပှၤလၢ အဘၣ်တၢ်မၤနၢၤမၤဃၣ်အီၤတဖၣ်,",
			"19": "<sup>19</sup> ဒီးဒ်သိးယကဘိးဘၣ်သ့ၣ်ညါဘၣ်ဃးနံၣ်တနံၣ် ဖဲကစၢ်ကအုၣ်က့ၤခီၣ်က့ၤအပှၤဂီၢ်မုၢ်န့ၣ်လီၤ.”",
			"20": "<sup>20</sup> ယ့ၣ်ၡူးထူထီၣ်က့ၤလံာ်ထူတထူန့ၣ်, ဟ့ၣ်က့ၤဝဲဆူပှၤတဂၤလၢအကွၢ်ထွဲဘူၣ်ဘျီၣ်လၢအမ့ၢ် တၢ်ဘါလီၢ်အစုပူၤဒီးဆ့ၣ်နီၤဝဲလီၤ. ပှၤအိၣ်လၢဘူၣ်ဘျီၣ်လၢအမ့ၢ်တၢ်ဘါလီၢ်အပူၤတဖၣ် ကွၢ်စူၣ်အီၤကိးဂၤဒဲးလီၤ.",
			"21": "<sup>21</sup> အဝဲဒၣ်စးထီၣ်ကတိၤတၢ်ဒီးအဝဲသ့ၣ်ဒီးစံးဝဲ, “တၢ်ကွဲးအသးတတီၤအံၤလၢထီၣ်ပှဲၤထီၣ်လံဝဲတနံၤအံၤ, ဖဲသုနၢ်ဟူတၢ်ဖးဖျါထီၣ်အီၤအဆၢကတီၢ်န့ၣ်လီၤ.”",
			"22": "<sup>22</sup> အဝဲသ့ၣ်ကိးဒံကိးဂၤဒဲးဘၣ်သူၣ်ဘၣ်သးလၢယ့ၣ်ၡူး, ဒီးကမၢကမၣ်ဝဲလၢတၢ်ကတိၤအသ့အဘၣ်လၢ အဝဲဒၣ်စံးကတိၤတ့ၢ်ဝဲတဖၣ်အဃိန့ၣ်လီၤ. အဝဲသ့ၣ်စံးဝဲ, “အဝဲဒၣ်တမ့ၢ်စီၤယိၤသးအဖိခွါဘၣ်ဧါ.”",
			"23": "<sup>23</sup> အဝဲဒၣ်စံးဘၣ်အဝဲသ့ၣ်, “ယနာ်သပှၢ်ကတၢၢ်လၢ သုကတဲယၤလၢတၢ်ကတိၤဒိတထံၣ်အံၤလီၤ. ‘ကသံၣ်သရၣ်ဧၢ, မၤဘျါလီၤက့ၤနသးဒၣ်နဲတက့ၢ်.’ သုကစံးဘၣ်စ့ၢ်ကီးယၤ, ‘တၢ်တမံၤဃီလၢပဘၣ်တၢ်စံးဘၣ်တဲဘၣ်ပှၤလၢအမၤ အသးဖဲကပ့းရနီၣ်တဖၣ်န့ၣ်, မၤအီၤဖဲအံၤလၢနလီၢ်အိၣ်လီၢ်ဆိး နဝ့ၢ်ဒၣ်နဲအပူၤတက့ၢ်’ န့ၣ်လီၤ.”",
			"24": "<sup>24</sup> ယ့ၣ်ၡူးစံးကဒီးဝဲ, “ယစံးဘၣ်သုဒ်အံၤလီၤ. ဝံတဂၤန့ၣ်တဘၣ်တၢ်တူၢ်လိာ်အီၤဖဲအလီၢ်အိၣ်လီၢ်ဆိး အဝ့ၢ်ဒၣ်ဝဲအပူၤနီတစုဘၣ်.",
			"25": "<sup>25</sup> ဒိကနၣ်ယတၢ်ကတိၤတက့ၢ်. လၢဝံအ့ၤလံယၤအစိၤအဆၢ ကတီၢ်, ဖဲမူခိၣ်တစူၤလၢသၢနံၣ်ဃုလါအတီၢ်ပူၤ, ဒီးတၢ်သၣ်ဝံၤလီၤဒိနးမးအိၣ်ထီၣ်ဝဲဒၣ်သကုၤကီၢ်အံၣ်စရ့လး အပူၤန့ၣ်, မုၣ်ကမဲအိၣ်ဝဲအါဒံအါဂၤလၢထံကီၢ်အပူၤလီၤ.",
			"26": "<sup>26</sup> ဘၣ်ဆၣ်ဒီးဝံအ့ၤလံယၤတဘၣ်တၢ်ဆှၢလီၤအီၤဆူ ပှၤလၢကီၢ်အံၣ်စရ့လးအပူၤနီတဂၤအအိၣ်ဘၣ်. မ့မ့ၢ်အဝဲဘၣ်တၢ်ဆှၢလီၤဒၣ်အီၤဆူမုၣ်ကမဲအိၣ်ဖဲ ဝ့ၢ်စၤရဖၤသးဘၣ်ဃးဒီးကီၢ်စံဒိၣ်တဂၤအအိၣ်လီၤ.",
			"27": "<sup>27</sup> ဒီးဖဲဝံအလံၤၡါအဆၢကတီၢ်န့ၣ်, ပှၤလၢအတူၢ်ဘၣ်တၢ်ဆါလိၤ တဂ့ၤအိၣ်ဝဲအါဒံအါဂၤလၢကီၢ်အံၣ်စရ့လးအပူၤ, ဘၣ်ဆၣ်အဝဲသ့ၣ်တဘၣ်တၢ်မၤဘျါက့ၤအီၤနီတဂၤဘၣ်. တၢ်မၤဘျါက့ၤဒၣ်ထဲပှၤစူၤရံဖိစီၤနဧၤမၣ်တဂၤဧိၤလီၤ.”",
			"28": "<sup>28</sup> ဖဲပှၤအိၣ်လၢဘူၣ်ဘျီၣ်လၢအမ့ၢ်တၢ်ဘါလီၢ်အပူၤတဖၣ် နၢ်ဟူဘၣ်တၢ်ကတိၤအဝဲအံၤန့ၣ်, အဝဲသ့ၣ်လၢပှဲၤဒီးတၢ်သူၣ်ဒိၣ်သးဖျိးလီၤ.",
			"29": "<sup>29</sup> အဝဲသ့ၣ်ဂဲၤဆၢထၢၣ်, တွံၢ်ထီၣ်ကွံာ်ယ့ၣ်ၡူးဆူဝ့ၢ်အချၢ, ဒီးဆှၢအီၤဆူတၢ်လူၢ်ဖဲအဝဲသ့ၣ်အဝ့ၢ်အိၣ်သူၣ်ထီၣ်အသးလၢ အလိၤန့ၣ်အဒီခိၣ်လီၤ. အဝဲသ့ၣ်ပာ်လီၤအသးလၢအကတ့ၢ်လီၤဆှိခိၣ်အီၤလၢလ့အလိၤ,",
			"30": "<sup>30</sup> ဘၣ်ဆၣ်ဒီးအဝဲဒၣ်ဟးထီၣ်ကွံာ်လၢပှၤဂီၢ်မုၢ်အကဆူးဒီး လဲၤလၢအကျဲဒၣ်ဝဲလီၤ.",
			"31": "<sup>31</sup> တၢ်န့ၣ်ဝံၤအလီၢ်ခံ, ယ့ၣ်ၡူးလဲၤဝဲဆူကပ့းရနီၣ်, ဝ့ၢ်တဖျၢၣ်လၢအအိၣ်ဝဲဖဲကီၢ်ကၤလံၤလါ, ဒီးဖဲန့ၣ်အဝဲဒၣ်သိၣ်လီၤသီလီၤပှၤဂီၢ်မုၢ်တဖၣ်ဖဲ မုၢ်အိၣ်ဘှံးအနံၤလီၤ.",
			"32": "<sup>32</sup> အဝဲသ့ၣ်ကမၢကမၣ်ဝဲကိးဒံကိးဂၤဒဲးလၢအတၢ်သိၣ်လီၤသီလီၤ အဃိ, အဂ့ၢ်ဒ်အံၤ, အဝဲဒၣ်စံးကတိၤတၢ်အိၣ်ဒီးတၢ်စိတၢ်ကမီၤလီၤ.",
			"33": "<sup>33</sup> လၢဘူၣ်ဘျီၣ်လၢအမ့ၢ်တၢ်ဘါလီၢ်အပူၤန့ၣ်, ပှၤအိၣ်ဝဲဒၣ်တဂၤလၢ အအိၣ်ဒီးတၢ်နါအအၢအသီတဒုအသးလၢအပူၤန့ၣ်လီၤ. အဝဲဒၣ်ကိးပသူထီၣ်လၢအကလုၢ်ဖးဒိၣ်ဒီးစံး,",
			"34": "<sup>34</sup> “အၣ်လါ, နအဲၣ်ဒိးမၤပှၤဒ်လဲၣ်. ပှၤနစၤရ့းဖိယ့ၣ်ၡူးဧၢ. နဟဲဖဲအံၤဒ်သိးနကမၤဟးဂီၤကွံာ်ပှၤဧါ. နမ့ၢ်မတၤလဲၣ်န့ၣ်ယသ့ၣ်ညါယဲလီၤ. နမ့ၢ်ယွၤအပှၤစိာ်တၢ်ကစီၣ်အစီအဆှံတဂၤလီၤ.”",
			"35": "<sup>35</sup> ယ့ၣ်ၡူးခါလီၤအကလုၢ်ဒီးစံးဘၣ်တၢ်နါန့ၣ်, “အိၣ်ဘှီၣ်ကလာ်ဒီးဟးထီၣ်ကွံာ်လၢပှၤတဂၤန့ၣ်အပူၤတက့ၢ်.” တၢ်နါကွံာ်လီၤပှၤတဂၤန့ၣ်လၢအဝဲသ့ၣ်တဖၣ်အမဲာ်ညါ ဒီးဟးထီၣ်ကွံာ်လၢအဝဲဒၣ်အပူၤ, တအိၣ်ဒီးတၢ်မၤဘၣ်ဒိဘၣ်ထံးအီၤနီတမံၤဘၣ်.",
			"36": "<sup>36</sup> ပှၤဂီၢ်မုၢ်တဖၣ်ကမၢကမၣ်ဝဲကိးဒံကိးဂၤဒဲးဒီးစံးလိာ်အသးတဂၤဒီးတဂၤ, “တၢ်စံးတၢ်ကတိၤတဖၣ်အံၤမ့ၢ်တၢ်ကတိၤဒ်လဲၣ်တကလုာ်လဲၣ်. ပှၤတဂၤအံၤခါလီၤအကလုၢ်အိၣ်ဒီးအသူးအသ့ၣ်ဒီးအစိအကမီၤလၢ တၢ်နါအအၢအသီတဖၣ်အဖီခိၣ်, ဒီးအဝဲသ့ၣ်ဟးထီၣ်ကွံာ်ဝဲလီၤမးလဲၣ်.”",
			"37": "<sup>37</sup> ဒီးယ့ၣ်ၡူးအဂ့ၢ်အကျိၤတမံၤအံၤဟူထီၣ်သါလီၤဝဲသကုၤကီၢ်အတၢ်ပၢ တတီၤန့ၣ်အပူၤလီၤ.",
			"38": "<sup>38</sup> ယ့ၣ်ၡူးဟးထီၣ်ကွံာ်ဖဲဘူၣ်ဘျီၣ်လၢအမ့ၢ်တၢ်ဘါလီၢ်ဒီးလဲၤဝဲဒၣ်ဆူ စီၤၡံမိၣ်အဟံၣ်လီၤ. စီၤၡံမိၣ်အမံၤပှၢ်ပိာ်မုၣ်ဆိးက့ဝဲဒီးအလိၤကိၢ်ဒိၣ်နီၢ် မး, ဒီးအဝဲသ့ၣ်ကတိၤတၢ်ဒီးယ့ၣ်ၡူးလၢအဝဲဒၣ်အဂ့ၢ်လီၤ.",
			"39": "<sup>39</sup> အဝဲဒၣ်လဲၤဝဲဒီးဆၢထၢၣ်ဝဲဖဲပိာ်မုၣ်န့ၣ်အလီၢ်မံကပၤ ဒီးခါလီၤအကလုၢ်ဒ်သိးတၢ်ကိၢ်ကလီၤအဂီၢ်, ဒီးတၢ်ကိၢ်န့ၣ်လီၤဝဲတကီၢ်ခါလီၤ. ဒီးအဝဲဒၣ်ဂဲၤဆၢထၢၣ်တဘျီဃီ ဒီးဒုးအီၣ်ဒုးအီအဝဲသ့ၣ်လီၤ.",
			"40": "<sup>40</sup> ဖဲမုၢ်လီၤနုာ်ဝံၤအလီၢ်ခံန့ၣ်, ကယဲၢ်ပှၤအိၣ်ဒီးတံၤသကိးလၢအအိၣ်ဒီး တၢ်ဆူးတၢ်ဆါအကလုာ်ကလုာ်တဖၣ်ဟဲဆှၢပှၤဆါတဖၣ်န့ၣ်ဆူ ယ့ၣ်ၡူးအအိၣ်, ဒီးအဝဲဒၣ်ပာ်ထီၣ်အစုခံခီလၢ အဝဲသ့ၣ်တဂၤဘၣ်တဂၤအလိၤ, ဒီးမၤဘျါအဝဲသ့ၣ်ကိးဂၤဒဲးလီၤ.",
			"41": "<sup>41</sup> တၢ်နါဟးထီၣ်ကွံာ်စ့ၢ်ကီးလၢပှၤအါဒံအါဂၤအလိၤ, အိၣ်ဒီးတၢ်ကိးပသူထီၣ်, “နမ့ၢ်ကစၢ်ယွၤအဖိခွါလီၤ.” ယ့ၣ်ၡူးဒူတၢ်နါတဖၣ်အလိၤဒီးတပျဲအဝဲသ့ၣ်ကတိၤတၢ်ဘၣ်. အဂ့ၢ်မ့ၢ်လၢအဝဲသ့ၣ်သ့ၣ်ညါလၢအဝဲဒၣ်မ့ၢ်ခရံာ်အဃိလီၤ.",
			"42": "<sup>42</sup> ဖဲမုၢ်ဆ့ၣ်ထီၣ်န့ၣ်, ယ့ၣ်ၡူးဟးထီၣ်လၢဝ့ၢ်ပူၤဒီးလဲၤဝဲဆူတၢ်လီၢ်လၢ ပှၤတအိၣ်ဝဲနီတဂၤဘၣ်လီၤ. ပှၤဂီၢ်မုၢ်တဖၣ်လူၤဃုအီၤ, ဒီးဖဲအဝဲသ့ၣ်ထံၣ်အီၤန့ၣ် ဂုာ်ကျဲးစၢးတြီအီၤဒ်သိးအသု တဟးသဒၣ်အဝဲသ့ၣ်တဂ့ၤအဂီၢ်လီၤ.",
			"43": "<sup>43</sup> ဘၣ်ဆၣ်ဒီး, အဝဲဒၣ်စံးဘၣ်အဝဲသ့ၣ်, “ယကဘၣ်စံၣ်တဲၤတဲလီၤတၢ်သးခုအကစီၣ်ဘၣ်ဃး ကစၢ်ယွၤအဘီအမုၢ်လၢဝ့ၢ်အဂၤတဖၣ်အပူၤစ့ၢ်ကီးလီၤ. အဂ့ၢ်ဒ်အံၤ, ကစၢ်ယွၤဆှၢလီၤယၤလၢတၢ်တမံၤန့ၣ်အဂီၢ်လီၤ.”",
			"44": "<sup>44</sup> လၢတၢ်န့ၣ်အဃိ, အဝဲဒၣ်စံၣ်တဲၤတဲလီၤတၢ်လၢဘူၣ်ဘျီၣ်လၢ အမ့ၢ်တၢ်ဘါလီၢ်တဖၣ်အပူၤသကုၤကီၢ်န့ၣ်လီၤ."
		},
		"5": {
			"1": "<sup>1</sup> ဘၣ်တနံၤဖဲယ့ၣ်ၡူးအိၣ်ဆၢထၢၣ်လၢနိၣ်ကံးန့ရ့ၤသးအကၢၢ်ခိၣ်န့ၣ်, ပှၤဂီၢ်မုၢ်တဖၣ်သနံးလိာ်အသးဒ်သိးအကနၢ်ဟူဘၣ်ကစၢ်ယွၤ အကလုၢ်ကထါအဂီၢ်လီၤ.",
			"2": "<sup>2</sup> အဝဲဒၣ်ထံၣ်ချံခံဘ့ၣ်ဘၣ်တၢ်တွံၢ်ထီၣ်ပာ်အီၤလၢထံကၢၢ်ခိၣ်လီၤ. ပှၤမၤညၣ်ဖိတဖၣ်ဟးထီၣ်တ့ၢ်လၢချံတဖၣ်န့ၣ်အပူၤဒီးသ့ဝဲအစၤ တဖၣ်လီၤ.",
			"3": "<sup>3</sup> ယ့ၣ်ၡူးလဲၤနုာ်လီၤဆူချံတဘ့ၣ်အပူၤလၢအမ့ၢ်စီၤပ့းတရူးအတၢ်, ဒီးမၢအီၤလၢအကသုးယံၤထီၣ်အချံလၢထံကၢၢ်ခိၣ်တစဲးဖိလီၤ. အန့ၣ်ဝံၤဒီးယ့ၣ်ၡူးဆ့ၣ်နီၤလၢချံပူၤဒီးသိၣ်လီၤသီလီၤပှၤဂီၢ်မုၢ် တဖၣ်လီၤ.",
			"4": "<sup>4</sup> ဖဲအဝဲဒၣ်စံးကတိၤတၢ်ဝံၤန့ၣ်, စံးဘၣ်စီၤၡံမိၣ်, “သုးယံၤထီၣ်နချံဆူထံအယိာ်, ဒီးနၤဒီးပှၤမၤသကိးတၢ်ဒီးနၤတဖၣ် ပာ်လီၤသုစၤတဖၣ်လၢသုကဖီၣ်န့ၢ်ညၣ်အဂီၢ်တက့ၢ်.”",
			"5": "<sup>5</sup> စီၤၡံမိၣ်စံးဆၢအီၤ, “ကစၢ်ဧၢ, ပမၤတ့ၢ်လံဒီနၤညါဒီးပတဖီၣ်န့ၢ်တၢ်နီတမံၤဘၣ်. ဘၣ်ဆၣ်, နမ့ၢ်စံးဒ်န့ၣ်ဒီးယကပာ်လီၤစၤတဖၣ်လီၤ.”",
			"6": "<sup>6</sup> အဝဲသ့ၣ်ပာ်လီၤစၤတဖၣ်ဒီးဖီၣ်န့ၢ်ညၣ်အါအါဂီၢ်ဂီၢ်တုၤဒၣ်လဲာ် စၤတဖၣ်ဘူးတ့ၢ်မးလၢကယာ်ကွံာ်လီၤ.",
			"7": "<sup>7</sup> လၢတၢ်န့ၣ်အဃိ, အဝဲသ့ၣ်ဝံၢ်ဝၢ်ဃီၤအစုဆူအတံၤသကိးတဖၣ် လၢချံအဂၤတဘ့ၣ်အပူၤဒ်သိးအကဟဲဒီးမၤစၢၤအဝဲသ့ၣ်လီၤ. အဝဲသ့ၣ်ဟဲဝဲဒီးမၤပှဲၤချံခံဘ့ၣ်လၢာ်လၢညၣ်, ပှဲၤဝဲတုၤဒၣ်လဲာ်ချံတဖၣ်ဘူးတ့ၢ်မးလၢကလီၤဘျၢဝဲလီၤ.",
			"8": "<sup>8</sup> ဖဲစီၤၡံမိၣ်ပ့းတရူးထံၣ်တၢ်လၢအမၤအသးတမံၤအံၤန့ၣ်, အဝဲဒၣ်ချံးခီၣ်တီၤလီၤလၢယ့ၣ်ၡူးအမဲာ်ညါဒီးစံးဝဲ, “ဟးထီၣ်ကွံာ်လၢယအိၣ်တက့ၢ်, ကစၢ်ဧၢ, ယမ့ၢ်ပှၤတၢ်ဒဲးဘးဖိတဂၤလီၤ.”",
			"9": "<sup>9</sup> အဝဲဒၣ်ဒီးပှၤလၢအအိၣ်ဒီးအီၤတဖၣ်ကမၢကမၣ်ဝဲကိးဂၤဒဲးလၢ အဖီၣ်န့ၢ်တ့ၢ်ညၣ်အါအါဂီၢ်ဂီၢ်အဃိလီၤ.",
			"10": "<sup>10</sup> ပှၤမၤသကိးတၢ်ဒီးစီၤၡံမိၣ်လၢအမ့ၢ်ဝဲစီၤစ့းဘ့းဒဲအဖိခွါ, စီၤယၤကိာ်ဒီးစီၤယိၤဟၣ်တဖၣ်ကမၢကမၣ်ဝဲစ့ၢ်ကီးလီၤ. ယ့ၣ်ၡူးစံးဘၣ်စီၤၡံမိၣ်, “တဘၣ်ပျံၤတၢ်တဂ့ၤ. စးထီၣ်မုၢ်တနံၤအံၤဒီးဆူညါန့ၣ်, နကဖီၣ်န့ၢ်ပှၤကညီတဖၣ်လီၤ.”",
			"11": "<sup>11</sup> အဝဲသ့ၣ်တွံၢ်ထီၣ်အချံတဖၣ်လၢထံကၢၢ်နံၤ, ပာ်တ့ၢ်ကွံာ်တၢ်ခဲလၢာ်ခဲဆ့ဒီးပိာ်ထီၣ်ယ့ၣ်ၡူးအခံန့ၣ်လီၤ.",
			"12": "<sup>12</sup> ဘၣ်တဘျီယ့ၣ်ၡူးအိၣ်ဝဲဖဲဝ့ၢ်တဖျၢၣ်လၢပှၤတူၢ်ဘၣ်တၢ်ဆါအၢလၢ အလီၤပျံၤမးတကလုာ်အိၣ်ဝဲဒၣ်တဂၤန့ၣ်လီၤ. ဖဲအဝဲထံၣ်ယ့ၣ်ၡူးန့ၣ်ထိၣ်လီၤပှီၤအသးလၢယ့ၣ်ၡူးအခီၣ်ထံး ဒီးဃ့ကညးအီၤဒီးစံးဝဲ, “ကစၢ်ဧၢ, နသးမ့ၢ်အိၣ်ဒီးနမၤကဆှီထီၣ်က့ၤယၤသ့ဝဲလီၤ.”",
			"13": "<sup>13</sup> ယ့ၣ်ၡူးယူာ်ဃီၤအစုဒီးထိးဘၣ်အီၤဒီးစံးဝဲ, “ယသးအိၣ်ယဲလီၤ. မ်နကဆှီထီၣ်က့ၤတက့ၢ်.” ဒီးတၢ်ဆါအၢန့ၣ်ဘျါက့ၤဝဲတဘျီဃီလီၤ.",
			"14": "<sup>14</sup> ယ့ၣ်ၡူးခါလီၤအကလုၢ်ဒီးစံးဝဲ, “တဘၣ်စံးဘၣ်တဲဘၣ်ပှၤနီတဂၤတဂ့ၤ. မ့မ့ၢ်လဲၤတဘျီဃီဆူပှၤလုၢ်တၢ်အခိၣ်အအိၣ်ဒီးဒုးနဲၣ်နသးလၢအီၤတက့ၢ်. အန့ၣ်ဝံၤအလီၢ်ခံ, ဒ်သိးတၢ်အုၣ်အသးကအိၣ်လၢပှၤကိးဂၤဒဲးအမဲာ်ညါ လၢနဘၣ်တၢ်မၤဘျါနၤလံအဂီၢ်န့ၣ်, လုၢ်ထီၣ်ပာ်ထီၣ်တၢ်ဒ်စီၤမိၤၡ့မၤလိာ်တ့ၢ်ဝဲအသိးန့ၣ်တက့ၢ်.”",
			"15": "<sup>15</sup> ဘၣ်ဆၣ်ဒီးတၢ်ကစီၣ်ဘၣ်ဃးယ့ၣ်ၡူးအဂ့ၢ်ဟူထီၣ်သါလီၤဝဲအါန့ၢ်အလီၢ်, ဒီးပှၤဂီၢ်မုၢ်ဖးဒိၣ်ဟဲဒ်သိးအကနၢ်ဟူဘၣ်အတၢ်ကတိၤဒီးဒ်သိးအတၢ် ဆူးတၢ်ဆါတဖၣ်ကဘၣ်တၢ်မၤဘျါက့ၤအီၤအဂီၢ်လီၤ.",
			"16": "<sup>16</sup> ဘၣ်ဆၣ်, အဝဲလဲၤဆူပှၢ်မုၢ်ကနၢဒီးဖဲန့ၣ်, အဝဲဒၣ်ဃ့ဘါထုကဖၣ်တၢ်လီၤ.",
			"17": "<sup>17</sup> ဘၣ်တနံၤဖဲယ့ၣ်ၡူးသိၣ်လီၤသီလီၤတၢ်အဆၢကတီၢ်န့ၣ်, ပှၤဖၤရံၤၡဲတဖၣ်ဒီးပှၤသိၣ်လိတၢ်သိၣ်တၢ်သီတဖၣ်ဆ့ၣ်နီၤအိၣ်ဖဲ န့ၣ်လီၤ. အဝဲသ့ၣ်ဟဲလၢကယဲၢ်ဝ့ၢ်အိၣ်ဖဲကီၢ်ကၤလံၤလါ ဒီးကီၢ်ယူဒၤဒီးလၢဝ့ၢ်ယရူၤၡလ့ၣ်လီၤ. ကစၢ်အစိကမီၤအိၣ်ဝဲဒီး ယ့ၣ်ၡူးလၢအကမၤဘျါပှၤဆူးပှၤဆါတဖၣ်အဂီၢ်လီၤ.",
			"18": "<sup>18</sup> ပှၤတနီၤဟဲစိာ်ပှၤသံတခီပၤတဂၤလၢလီၢ်မံအလိၤ, ဒီးဂုာ်ကျဲးစၢးလဲၤစိာ်နုာ်အီၤဆူဟံၣ်ပူၤဒ်သိးအကပာ် မံလီၤအီၤလၢယ့ၣ်ၡူးအမဲာ်ညါန့ၣ်လီၤ.",
			"19": "<sup>19</sup> ဘၣ်ဆၣ်ဒီးမ့ၢ်လၢပှၤအိၣ်ဝဲဂီၢ်မုၢ်ဂီၢ်ပၤအဃိ, အဝဲသ့ၣ်တထံၣ်န့ၢ်ကျဲလၢအကစိာ်နုာ်အီၤအဂီၢ်ဘၣ်. လၢတၢ်န့ၣ်အဃိ, အဝဲသ့ၣ်လဲၤစိာ်ထီၣ်အီၤလၢဟံၣ်ခိၣ်, အိးဟိထီၣ်ဒၢးခီအဘ့ၣ်ဘၣ်တနီၤဒီးစဲၤလီၤအီၤလၢအလီၢ်မံလိၤဆူ ပှၤအိၣ်ပာ်ဖှိၣ်အသးတဖၣ်အခၢၣ်သးလၢယ့ၣ်ၡူးအမဲာ်ညါလီၤ.",
			"20": "<sup>20</sup> ဖဲယ့ၣ်ၡူးထံၣ်ဘၣ်အဝဲသ့ၣ်အတၢ်နာ်အိၣ်ဆံးအါလဲၣ်န့ၣ်, အဝဲစံးဘၣ်ပှၤဆါတဂၤန့ၣ်, “နတၢ်ဒဲးဘးတဖၣ်ဘၣ်တၢ်ပျၢ်ကွံာ်အီၤလံ, ယတံၤသကိးဧၢ.”",
			"21": "<sup>21</sup> ပှၤသ့တၢ်ဘူၣ်တၢ်ဘါအတၢ်သိၣ်တၢ်သီတဖၣ်ဒီးပှၤဖၤရံၤၡဲ တဖၣ်စံးလိာ်အသးတဂၤဒီးတဂၤဒီးစံးဝဲ, “ပှၤလၢအကတိၤကမၣ်ကစၢ်ယွၤလၢကျဲဒ်အံၤအသိးတဂၤ အံၤမ့ၢ်မတၤတဂၤလဲၣ်. ပှၤကညီပျၢ်တၢ်ဒဲးဘးတသ့နီတဂၤဘၣ်, သ့ထဲကစၢ်ယွၤတဂၤဧိၤလီၤ.”",
			"22": "<sup>22</sup> ယ့ၣ်ၡူးသ့ၣ်ညါအဝဲသ့ၣ်အတၢ်ဆိကမိၣ်တဖၣ်ဒီးစံးဘၣ်အဝဲသ့ၣ်, “ဘၣ်မနုၤလၢသုဆိကမိၣ်တၢ်ဒ်န့ၣ်အသိးတဖၣ်လဲၣ်.",
			"23": "<sup>23</sup> မ့ၢ်အညီဒိၣ်လၢပကစံး, ‘နတၢ်ဒဲးဘးတဖၣ်ဘၣ်တၢ်ပျၢ်ကွံာ်အီၤလံ.’ မ့တမ့ၢ်, ‘ဂဲၤဆၢထၢၣ်ဒီးဟးတက့ၢ်’ န့ၣ်ဧါ.",
			"24": "<sup>24</sup> ဘၣ်ဆၣ်ဒီးယကဟ့ၣ်သုတၢ်အုၣ်အသးလၢပှၤကညီအဖိခွါအိၣ်ဒီး တၢ်စိတၢ်ကမီၤလၢဟီၣ်ခိၣ်ချၢလၢအကပျၢ်ကွံာ်တၢ်ဒဲးဘးတဖၣ် လီၤ.” သတးဒီးအဝဲဒၣ်စံးဘၣ်ပှၤသံတခီပၤတဂၤန့ၣ်, “ယစံးဘၣ်နၤ, ဂဲၤဆၢထၢၣ်, ဟံးထီၣ်နလီၢ်မံဒီးက့ၤဆူဟံၣ်တက့ၢ်.”",
			"25": "<sup>25</sup> တဘျီဃီပှၤတဂၤန့ၣ်ဂဲၤဆၢထၢၣ်လၢအဝဲသ့ၣ်ကိးဂၤဒဲးအမဲာ်ညါ, ဟံးထီၣ်လီၢ်မံလၢအဝဲဒၣ်မံလီၤတ့ၢ်ဝဲလၢအလိၤ, ဒီးက့ၤဆူဟံၣ်အိၣ်ဒီးတၢ်စံးထီၣ်ပတြၢၤကစၢ်ယွၤလီၤ.",
			"26": "<sup>26</sup> အဝဲသ့ၣ်ကိးဂၤဒဲးကမၢကမၣ်ဝဲဒိၣ်မးဒီးလၢတၢ်ပျံၤတၢ်ဖုးအဒိၣ် အအါအပူၤ, အဝဲသ့ၣ်စံးထီၣ်ပတြၢၤကစၢ်ယွၤဒီးစံးဝဲ, “မုၢ်တနံၤအံၤ, ပထံၣ်ဘၣ်တၢ်လၢအလီၤလိၢ်လီၤလးမးတဖၣ်လီၤ.”",
			"27": "<sup>27</sup> တၢ်မၤအသးတမံၤအံၤဝံၤအလီၢ်ခံန့ၣ်, ယ့ၣ်ၡူးဟးထီၣ်ဒီးထံၣ်ဘၣ်ဝဲပှၤဃ့သွဲတဂၤလၢအမံၤမ့ၢ်ဝဲစီၤလ့ၤဝံ, ဆ့ၣ်နီၤဝဲဒၣ်ဖဲအဝဲၤလီၢ်န့ၣ်လီၤ. ယ့ၣ်ၡူးစံးဘၣ်အီၤ, “ဟဲဒီးကဲဘၣ်ယပျဲၢ်ယဘီၣ်တက့ၢ်.”",
			"28": "<sup>28</sup> စီၤလ့ၤဝံဂဲၤဆၢထၢၣ်ဝဲ, ပာ်လီၤတဲာ်တ့ၢ်တၢ်ခဲလၢာ်ဒီးပိာ်ထီၣ်အခံလီၤ.",
			"29": "<sup>29</sup> တုၤနုၤတစုစီၤလ့ၤဝံမၤတၢ်အီၣ်အမူးဖးဒိၣ်တမူးလၢအဟံၣ်ပူၤလၢယ့ၣ်ၡူး အဂီၢ်, ဒီးလၢပှၤဘၣ်တၢ်ကွဲအီၤသ့ၣ်တဖၣ်အကျါန့ၣ်အိၣ်ဃုာ်ဒီး ပှၤဃ့သွဲအါဒံအါဂၤဒီးပှၤအဂၤသ့ၣ်တဖၣ်လီၤ.",
			"30": "<sup>30</sup> ပှၤဖၤရံၤၡဲတနီၤဒီးပှၤသ့တၢ်ဘူၣ်တၢ်ဘါအတၢ်သိၣ်တၢ်သီတနီၤ လၢအဘၣ်ထွဲဒီးပှၤဖၤရံၤၡဲအကရူၢ်န့ၣ်, ပာ်တၢ်ကမၣ်လၢယ့ၣ်ၡူးအပျဲၢ်အဘီၣ်တဖၣ်အလိၤလီၤ. အဝဲသ့ၣ်သံကွၢ်ဝဲ, “ဘၣ်မနုၤအဃိသုအီၣ်သကိးအီသကိးတၢ်လၢ ပှၤဃ့သွဲတဖၣ်ဒီးပှၤတၢ်ဒဲးဘးဖိတဖၣ်လဲၣ်.”",
			"31": "<sup>31</sup> ယ့ၣ်ၡူးစံးဆၢအဝဲသ့ၣ်, “ပှၤလၢအအိၣ်ဆူၣ်အိၣ်ချ့တဖၣ်န့ၣ်တလိၣ်ဘၣ်ကသံၣ်သရၣ်ဘၣ်. ပှၤလိၣ်ဘၣ်ကသံၣ်သရၣ်န့ၣ်မ့ၢ်ဒၣ်ထဲပှၤဘၣ်ဆူးဘၣ်ဆါတဖၣ်လီၤ.",
			"32": "<sup>32</sup> တမ့ၢ်ယဟဲဒ်သိးယကကိးက့ၤပှၤတီပှၤလိၤတဖၣ်လၢအကပီၢ် ယၢ်လီၤက့ၤအသးအဂီၢ်ဘၣ်. မ့မ့ၢ်ယဟဲကိးက့ၤပှၤတၢ်ဒဲးဘးဖိ တဖၣ်လီၤ.”",
			"33": "<sup>33</sup> ပှၤတနီၤစံးဘၣ်ယ့ၣ်ၡူး, “စီၤယိၤဟၣ်အပျဲၢ်အဘီၣ်တဖၣ်ဒုၣ်တၢ်အီၣ်ဒီး ဃ့ဘါထုကဖၣ်တၢ်တလီၢ်လီၢ်, ဒီးပှၤဖၤရံၤၡဲအပျဲၢ်အဘီၣ်တဖၣ်မၤဝဲဒ်န့ၣ်အသိးစ့ၢ်ကီးလီၤ. မ့မ့ၢ်နဲနပျဲၢ်နဘီၣ်တဖၣ်အီၣ်တၢ်ဒီးအီတၢ်လီၤ.”",
			"34": "<sup>34</sup> ယ့ၣ်ၡူးစံးဆၢဝဲ, “ပှၤဘၣ်တၢ်ကွဲအီၤဆူတၢ်ဖျီအမူးပူၤတဖၣ်န့ၣ်, ဖဲတလးမူးပိာ်ခွါအိၣ်ဒီးအဝဲသ့ၣ်တဖၣ်အဖၢမုၢ်ဒီး, သုဆိကမိၣ်သုဒုးကီၤဝံၤကီၤစ့ၤအီၤကန့ၢ်ဧါ. သပှၢ်ကတၢၢ်တန့ၢ်ဘၣ်.",
			"35": "<sup>35</sup> ဘၣ်ဆၣ်ဒီးမုၢ်နံၤမုၢ်သီကဟဲဝဲဖဲတလးမူးပိာ်ခွါကဘၣ် တၢ်ဟံးထီၣ်ကွံာ်အီၤလၢအဝဲသ့ၣ်အသိးအကျါ, ဒီးဖဲအဆၢကတီၢ်အဝဲန့ၣ်အဝဲသ့ၣ်ကဒုၣ်တၢ်အီၣ်လီၤ.”",
			"36": "<sup>36</sup> ယ့ၣ်ၡူးစံးဘၣ်တဲဘၣ်စ့ၢ်ကီးအဝဲသ့ၣ်လၢတၢ်ကတိၤဒိ တထံၣ်အံၤလီၤ. “ပှၤတဖှီယာ်ကွံာ်တၢ်ကံးယာ်အက့တက့လၢ ဆ့ကၤအသီတဘ့ၣ်အလိၤဒ်သိးအကဆးကျးဆ့ကၤအလီၢ်လံၤ တဘ့ၣ်အဂီၢ်န့ၣ်နီတဂၤဘၣ်. မ့ၢ်မၤဝဲဒ်န့ၣ်ဒီး, အဝဲကမၤယာ်ဘၣ်ဆ့ကၤအသီ, ဒီးတၢ်ကံးယာ်အက့လၢအသီတက့န့ၣ်, တဘၣ်လိာ်အသးဒီးတၢ်အလီၢ်လံၤန့ၣ်ဘၣ်လီၤ.",
			"37": "<sup>37</sup> ဒ်န့ၣ်အသိးပှၤတဒၢနုာ်စပံးထံအသီလၢစပံးထံဒၢတၢ်ဖံးအလီၢ်လံၤ တဖၣ်အပူၤနီတဂၤဘၣ်. အဂ့ၢ်မ့ၢ်လၢစပံးထံအသီကမၤသ့ၣ်ဖးကွံာ်စပံးထံဒၢတၢ်ဖံး အလီၢ်လံၤတဖၣ်, စပံးထံကယွၤလီၤကွံာ်ဒီးစပံးထံဒၢတၢ်ဖံးတဖၣ်ကဟးဂီၤကွံာ်ဝဲဒၣ် အဃိန့ၣ်လီၤ.",
			"38": "<sup>38</sup> မ့မ့ၢ်စပံးထံအသီန့ၣ်, ကြၢးဘၣ်တၢ်ဒၢနုာ်အီၤလၢစပံးထံဒၢတၢ်ဖံးအသီတဖၣ်အပူၤလီၤ.",
			"39": "<sup>39</sup> ဒီးပှၤအီစပံးထံအလီၢ်လံၤဝံၤဆၢဒိးန့ၢ်ဘၣ်စပံးထံအသီန့ၣ်, တအိၣ်နီတဂၤဘၣ်. အဝဲဒၣ်စံးဝဲ, ‘အလီၢ်လံၤန့ၣ်ဝံၣ်ဒိၣ်တက့ၢ်လီၤ.’ ”"
		},
		"6": {
			"1": "<sup>1</sup> ဘၣ်ဖဲပှၤယူဒၤဖိအမုၢ်အိၣ်ဘှံးနံၤတနံၤန့ၣ်, ယ့ၣ်ၡူးလဲၤတၢ်ဒီးခီဂာ်ဝဲစံာ်ပျီတဖၣ်လီၤ. အဝဲအပျဲၢ်အဘီၣ်တဖၣ်ဒဲးဘုအစဲၤတဖၣ်, လံာ်လူာ်ဝဲလၢအစုဒီးအီၣ်ဝဲလီၤ.",
			"2": "<sup>2</sup> ပှၤဖၤရံၤၡဲတနီၤစံးဝဲ, “တၢ်တမံၤလၢပတၢ်သိၣ်တၢ်သီစံးသုတဘၣ်မၤသုဝဲဖဲပှၤယူဒၤ ဖိအမုၢ်အိၣ်ဘှံးနံၤန့ၣ်, ဘၣ်မနုၤအဃိသုမၤလဲၣ်.”",
			"3": "<sup>3</sup> ယ့ၣ်ၡူးစံးဆၢအဝဲသ့ၣ်, “တၢ်လၢစီၤဒၤဝံးဒီးအပျဲၢ်တဖၣ်မၤဝဲဖဲ တၢ်သၣ်ဝံၤအဝဲသ့ၣ်အသးအခါန့ၣ်မ့ၢ်သုတဖးဘၣ်ဧါ.",
			"4": "<sup>4</sup> အဝဲဒၣ်လဲၤနုာ်ဆူကစၢ်ယွၤအဟံၣ်ပူၤ, ဟံးန့ၢ်ကိၣ်လၢအဘၣ်တၢ်လုၢ်ထီၣ်ပာ်ထီၣ်အီၤလၢကစၢ်ယွၤ, အီၣ်ဝဲဒီးဟ့ၣ်စ့ၢ်ကီးဝဲအပျဲၢ်တဖၣ်လီၤ. နီၢ်နီၢ်တခီန့ၣ်, မ့တမ့ၢ်လၢပှၤလုၢ်တၢ်အခိၣ်တဖၣ်ဘၣ်ဒီး, ပှၤတဂၤဂ့ၤတဂၤဂ့ၤမ့ၢ်အီၣ်ကိၣ်အဝဲန့ၣ်န့ၣ်, မ့ၢ်တၢ်လၢအထီဒါပတၢ်သိၣ်တၢ်သီလီၤ.",
			"5": "<sup>5</sup> ဒီးယ့ၣ်ၡူးမၤကတၢၢ်အတၢ်ကတိၤဒီးစံးဝဲ, “ပှၤကညီဖိခွါအံၤမ့ၢ်ဝဲပှၤယူဒၤဖိအမုၢ်အိၣ်ဘှံးနံၤအကစၢ်လီၤ.”",
			"6": "<sup>6</sup> ဖဲပှၤယူဒၤဖိအမုၢ်အိၣ်ဘှံးနံၤအဂၤတနံၤန့ၣ်, ယ့ၣ်ၡူးလဲၤနုာ်ဆူဘူၣ်ဘျီၣ်လၢအမ့ၢ်တၢ်ဘါအလီၢ်ဒီးသိၣ် လီၤသီလီၤတၢ်လီၤ. ပှၤအိၣ်ဝဲဒၣ်ဖဲန့ၣ်တဂၤလၢအစုထွဲတခီသံဝဲလီၤ.",
			"7": "<sup>7</sup> ပှၤသ့တၢ်ဘူၣ်တၢ်ဘါအတၢ်သိၣ်တၢ်သီတနီၤဒီးပှၤဖၤရံၤၡဲတနီၤ ဃုထံၣ်န့ၢ်တၢ်ဂ့ၢ်တမံၤမံၤလၢအကပာ်တၢ်ကမၣ်လၢယ့ၣ်ၡူးအလိၤ အဂီၢ်လီၤ. လၢတၢ်န့ၣ်အဃိ, အဝဲသ့ၣ်ကွၢ်ဟုၣ်အီၤလၢမ့ၢ်အကမၤ ဘျါတၢ်လၢပှၤယူဒၤဖိအမုၢ်အိၣ်ဘှံးအနံၤ, တမၤဘျါဝဲလဲၣ်န့ၣ်လီၤ.",
			"8": "<sup>8</sup> ဘၣ်ဆၣ်ဒီးယ့ၣ်ၡူးသ့ၣ်ညါအဝဲသ့ၣ်အတၢ်ဆိကမိၣ်, ဒီးစံးဘၣ်ပှၤလၢအစုသံတခီပၤတဂၤန့ၣ်, “ဆၢထၢၣ်ဒီးဟဲဖဲအံၤလၢတၢ်မဲာ်ညါတက့ၢ်.” ပှၤတဂၤန့ၣ်ဂဲၤထၢၣ်ဒီးဆၢထၢၣ်ဝဲဖဲန့ၣ်လီၤ.",
			"9": "<sup>9</sup> အန့ၣ်ဝံၤဒီးယ့ၣ်ၡူးစံးဘၣ်အဝဲသ့ၣ်, “ယကသံကွၢ်သု, ပတၢ်သိၣ်တၢ်သီပျဲပှၤလၢပကမၤတၢ်မနုၤတမံၤဖဲပှၤယူဒၤဖိ အမုၢ်အိၣ်ဘှံးနံၤန့ၣ်လဲၣ်. လၢပကမၤစၢၤတၢ်ဧါ. မ့တမ့ၢ်လၢပကမၤဆါတၢ်လဲၣ်. လၢပကအုၣ်က့ၤခီၣ်က့ၤပှၤကညီတဂၤအသးသမူဧါ. မ့တမ့ၢ်ပကမၤဟးဂီၤကွံာ်အီၤန့ၣ်လဲၣ်.”",
			"10": "<sup>10</sup> အဝဲဒၣ်ကွၢ်ဃီၤတၢ်ဆူအဝဲသ့ၣ်ခဲလၢာ်အအိၣ်ဝးဝး, ဒီးစံးဘၣ်ပှၤတဂၤန့ၣ်, “ယူာ်ထီၣ်နစုတက့ၢ်.” အဝဲဒၣ်မၤဝဲဒ်န့ၣ်, ဒီးအစုဂ့ၤထီၣ်က့ၤဝဲဒၣ်လီၤ.",
			"11": "<sup>11</sup> ဘၣ်ဆၣ်ဒီးအဝဲသ့ၣ်ပှဲၤဒီးတၢ်သူၣ်ဒိၣ်သးဖျိးဒီးကူၣ်ထီၣ်ဖးလီၤ သကိးဘၣ်ဃးအဝဲသ့ၣ်ကမၤယ့ၣ်ၡူးဒ်လဲၣ်အဂ့ၢ်န့ၣ်လီၤ.",
			"12": "<sup>12</sup> ဖဲအဆၢကတီၢ်အဝဲန့ၣ်, ယ့ၣ်ၡူးလဲၤထီၣ်ဆူတၢ်လူၢ်တလူၢ်အလိၤဒ်သိး အကဃ့ဘါထုကဖၣ်တၢ်အဂီၢ်ဒီးဃ့ထုကဖၣ်တၢ်လၢ ယွၤဒီနၤညါန့ၣ်လီၤ.",
			"13": "<sup>13</sup> ဖဲမုၢ်ဆ့ၣ်ထီၣ်န့ၣ်, အဝဲဒၣ်ကိးဃီၤအပျဲၢ်အဘီၣ်တဖၣ်ဆူအအိၣ်, ဒီးလၢအဝဲသ့ၣ်အကျါဃုထၢထီၣ်ပှၤတဆံခံဂၤ, လၢအယုၢ်ဝဲအမံၤလၢပှၤတၢ်မၢဖိတဖၣ်န့ၣ်လီၤ.",
			"14": "<sup>14</sup> စီၤၡံမိၣ် (လၢအကိးစ့ၢ်ကီးဝဲလၢစီၤပ့းတရူး) ဒီးအဒီပုၢ်ဝဲၢ်စီၤအၣ်ဒရ့း, စီၤယၤကိာ်ဒီးစီၤယိၤဟၣ်, စီၤဖံလံးပူးဒီးစီၤဘၢ်သလီးမဲ,",
			"15": "<sup>15</sup> စီၤမးသဲဒီးစီၤသိၤမါ, စီၤအၤလဖဲအဖိခွါစီၤယၤကိာ်, ဒီးစီၤၡံမိၣ် (လၢအဘၣ်တၢ်ကိးအီၤလၢပှၤစ့ၤလိၣ်ဖိ, ပှၤအဲၣ်အထံအကီၢ်),",
			"16": "<sup>16</sup> စီၤယၤကိာ်အဖိခွါစီၤယူဒၤ, ဒီးစီၤယူဒၤအံၣ်စကၤရံၤအိာ် လၢအကဲထီၣ်ပှၤဆါလီၤကွံာ်ယ့ၣ်ၡူးတဂၤန့ၣ်လီၤ.",
			"17": "<sup>17</sup> ယ့ၣ်ၡူးဟဲက့ၤလီၤဒီးတၢ်မၢဖိတဖၣ်လၢတၢ်လူၢ်ခိၣ်လီၤ. ဒီးဆၢထၢၣ်သကိးဒီးအပျဲၢ်အဘီၣ်ဂီၢ်မုၢ်ဂီၢ်ပၤဖဲတၢ်လီၢ်လၢ အပၢၤတတီၤလီၤ. ပှၤအိၣ်ဝဲဒၣ်ဖဲန့ၣ်အါအါဂီၢ်ဂီၢ်လၢ အဟဲလၢကီၢ်ယူဒၤဒီဘ့ၣ်ညါ, ဒီးလၢယရူၤၡလ့ၣ်ဒီးလၢပီၣ်လဲၣ်ကၢၢ်နံၤအဝ့ၢ်တဖၣ်လၢ အမ့ၢ်ဝဲဝ့ၢ်ထါယၢၣ်ဒီးဝ့ၢ်စံဒိၣ်န့ၣ်လီၤ.",
			"18": "<sup>18</sup> အဝဲသ့ၣ်ဟဲဝဲဒ်သိးအကနၢ်ဟူဘၣ်အတၢ်ကတိၤဒီးဒ်သိး အတၢ်ဆူးတၢ်ဆါတဖၣ်ကဘၣ်တၢ်မၤဘျါအီၤအဂီၢ်န့ၣ်လီၤ. ပှၤလၢအဘၣ်တၢ်မၤတံာ်တာ်အီၤလၢတၢ်ဝံတၢ်နါတဖၣ်ဟဲ စ့ၢ်ကီးဝဲဒီးဘၣ်တၢ်မၤဘျါက့ၤအီၤလီၤ.",
			"19": "<sup>19</sup> ပှၤကိးဒံကိးဂၤဒဲးဂုာ်ကျဲးစၢးထိးဘၣ်အီၤ, မ့ၢ်လၢတၢ်စိတၢ်ကမီၤဟဲထီၣ်လၢအဝဲဒၣ်အလိၤ, ဒီးမၤဘျါက့ၤအဝဲသ့ၣ်ကိးဂၤဒဲးအဃိန့ၣ်လီၤ.",
			"20": "<sup>20</sup> ယ့ၣ်ၡူးကွၢ်ဃီၤအပျဲၢ်အဘီၣ်တဖၣ်ဒီးစံးဝဲ, “သုဝဲပှၤဖှီၣ်ဖိယာ်ဖိတဖၣ်အံၤ သုဘၣ်ဆိၣ်ဂ့ၤနီၢ်နီၢ်လီၤ. အဂ့ၢ်ဒ်အံၤ, ကစၢ်ယွၤအဘီအမုၢ်မ့ၢ်သုတၢ်လီၤ.",
			"21": "<sup>21</sup> “သုဝဲလၢတၢ်သၣ်ဝံၤအသးခဲကနံၣ်အံၤတဖၣ်န့ၣ် သုဘၣ်ဆိၣ်ဂ့ၤနီၢ်နီၢ်လီၤ. အဂ့ၢ်ဒ်အံၤ, သုကဘျဲးအီၣ်ဘျဲးအီသုဝဲလီၤ. “သုဝဲလၢအဟီၣ်အယၢၤခဲကနံၣ်အံၤတဖၣ်န့ၣ် သုဘၣ်ဆိၣ်ဂ့ၤနီၢ်နီၢ်လီၤ. အဂ့ၢ်ဒ်အံၤ, သုကနံၤထီၣ်သုဝဲလီၤ.",
			"22": "<sup>22</sup> “ဖဲပှၤသးဟ့သု, ဒီးတတူၢ်လိာ်သု, ဒီးကတိၤတရီတပါသု, ဒီးစံးအၢစံးသီသုလၢပှၤကညီဖိခွါအံၤအဃိန့ၣ်, သုဘၣ်ဆိၣ်ဂ့ၤသုဝဲနီၢ်နီၢ်လီၤ.",
			"23": "<sup>23</sup> တုၤတၢ်တမံၤန့ၣ်မၤအသးဒီး, သူၣ်ခုသးခုဒီးဂဲၤကလံာ်လၢတၢ်သးဖှံအပူၤတက့ၢ်. အဂ့ၢ်ဒ်အံၤ, ခိၣ်ဖးဖးဒိၣ်ဘၣ်တၢ်ပာ်ဃာ်အီၤလၢသုဂီၢ်လၢမူခိၣ်န့ၣ်လီၤ. အဂ့ၢ်ဒ်အံၤ အဝဲသ့ၣ်အပၢ်တဖၣ်မၤတ့ၢ်ဝံတဖၣ်ဒ်န့ၣ်အသိးလီၤ.",
			"24": "<sup>24</sup> “မ့မ့ၢ်သုဝဲလၢအထူးအတီၤခဲကနံၣ်အံၤတဖၣ် သုဘၣ်အဖှီၣ်ဆံးဒိၣ်လဲၣ်. အဂ့ၢ်ဒ်အံၤ, သုအိၣ်မူဘၣ်တ့ၢ်လံသုတၢ်အိၣ်မူ အဘီၣ်အညီလံ.",
			"25": "<sup>25</sup> “သုဝဲလၢအအီၣ်ကုးအီပှဲၤခဲကနံၣ်အံၤတဖၣ် သုဘၣ်အဖှီၣ်ဆံးဒိၣ်လဲၣ်. အဂ့ၢ်ဒ်အံၤ, သုကသၣ်ဝံၤလီၤဒိလီၤ. “သုဝဲလၢအနံၤခဲကနံၣ်အံၤတဖၣ် သုဘၣ်အဖှီၣ်ဆံးဒိၣ်လဲၣ်. အဂ့ၢ်ဒ်အံၤ, သုကသူၣ်အုးသးအုးဒီး သုကဟီၣ်ကယၢၤလီၤ.",
			"26": "<sup>26</sup> “တုၤပှၤကိးဂၤဒဲးကတိၤဂ့ၤသုန့ၣ်, သုဘၣ်အဖှီၣ်ဆံးဒိၣ်လဲၣ်. အဂ့ၢ်ဒ်အံၤ, အဝဲသ့ၣ်အပၢ်တဖၣ်စံးဘၣ်တ့ၢ်ဝံအဘျၣ်တဖၣ် လၢတၢ်တမံၤဃီန့ၣ်လီၤ.",
			"27": "<sup>27</sup> မ့မ့ၢ်, ယစံးဘၣ်တဲဘၣ်သုဝဲလၢအနၢ်ဟူဘၣ်ယတၢ်ကတိၤတဖၣ်, အဲၣ်သုဒုၣ်သုဒါတဖၣ်တက့ၢ်. မၤဂ့ၤပှၤလၢအသးဟ့သုတဖၣ်တက့ၢ်.",
			"28": "<sup>28</sup> ဆိၣ်ဂ့ၤပှၤသ့ၣ်တဖၣ်လၢအဆိၣ်အၢသု, ဒီးဃ့ဘါထုကဖၣ်တၢ်လၢ ပှၤမၤအၢမၤသီသုတဖၣ်အဂီၢ်တက့ၢ်.",
			"29": "<sup>29</sup> ပှၤတဂၤဂၤမ့ၢ်ဒဲနဘိးပၤတခီန့ၣ်, ပျဲအဒဲနဘိးပၤအဂၤတခီစ့ၢ်ကီးတက့ၢ်. ပှၤတဂၤမ့ၢ်ဟံးန့ၢ်နဆ့ကၤဖီခိၣ်န့ၣ်, ပျဲအဟံးန့ၢ်နဆ့ကၤစ့ၢ်ကီးတက့ၢ်.",
			"30": "<sup>30</sup> ပှၤကိးဂၤဒဲးလၢအဃ့နတၢ်တမံၤမံၤန့ၣ်, ဟ့ၣ်အီၤတက့ၢ်. ဒီးဖဲပှၤတဂၤဟံးန့ၢ်တၢ်တမံၤမံၤလၢအမ့ၢ်နတၢ်န့ၣ်, တဘၣ်ဃ့က့ၤအီၤတဂ့ၤ.",
			"31": "<sup>31</sup> တၢ်တမံၤဃီလၢသုဆၢလၢပှၤဂၤကမၤဝဲလၢသုဂီၢ်န့ၣ်, မၤအီၤလၢအဂီၢ်တက့ၢ်.",
			"32": "<sup>32</sup> “သုမ့ၢ်အဲၣ်ထဲပှၤလၢအအဲၣ်သုတဖၣ်န့ၣ်, သုမုၢ်လၢ်လၢသုကဒိးန့ၢ်တၢ်ဆိၣ်ဂ့ၤကသ့ဝဲလၢကျဲဒ်လဲၣ်. ပှၤတၢ်ဒဲးဘးဖိတဖၣ်ဒၣ်လဲာ်အဲၣ်ဝဲပှၤလၢအအဲၣ်အီၤတဖၣ်လီၤ.",
			"33": "<sup>33</sup> ဒီးသုမ့ၢ်မၤဂ့ၤထဲပှၤသ့ၣ်တဖၣ်လၢအမၤဂ့ၤသုန့ၣ်, သုမုၢ်လၢ်လၢသုကဒိးန့ၢ်ဘၣ်တၢ်ဆိၣ်ဂ့ၤကသ့ဝဲလၢကျဲဒ်လဲၣ်. ပှၤတၢ်ဒဲးဘးဖိတဖၣ်ဒၣ်လဲာ်မၤဝဲဒ်န့ၣ်လီၤ.",
			"34": "<sup>34</sup> ဒီးသုမ့ၢ်ဟ့ၣ်လိၢ်လီၤတၢ်ထဲပှၤလၢသုမုၢ်လၢ်သုကဒိး န့ၢ်ဘၣ်က့ၤတၢ်လၢအအိၣ်န့ၣ်, သုမုၢ်လၢ်လၢသုကဒိးန့ၢ်ဘၣ်တၢ်ဆိၣ်ဂ့ၤကသ့ဝဲလၢကျဲဒ်လဲၣ်. ပှၤတၢ်ဒဲးဘးဖိတဖၣ်ဒၣ်လဲာ်ဟ့ၣ်လိၢ်လီၤတၢ်လၢပှၤတၢ်ဒဲးဘးဖိ တဖၣ်အအိၣ်ဒ်သိးအကဒိးန့ၢ်ဘၣ်က့ၤဝဲပှဲၤသိးအလီၢ်လီၤ.",
			"35": "<sup>35</sup> တဘၣ်မ့ၢ်ဒ်န့ၣ်ဘၣ်. အဲၣ်သုဒုၣ်သုဒါတဖၣ်ဒီးမၤဂ့ၤအဝဲသ့ၣ်တက့ၢ်. ဟ့ၣ်လိၢ်တၢ်, ဒီးမုၢ်လၢ်က့ၤတၢ်နီတမံၤတဂ့ၤ. သုကဒိးန့ၢ်ဘၣ်ခိၣ်ဖးလၢအဒိၣ်, ဒီးသုကမ့ၢ်တၢ်ထီကတၢၢ်ကစၢ်ယွၤတဂၤအဖိခွါတဖၣ်လီၤ. အဂ့ၢ်ဒ်အံၤ, အဝဲဒၣ်ဂ့ၤလၢပှၤတသ့ၣ်ညါတၢ်ဘျုးတၢ်ဖှိၣ်, ဒီးပှၤအၢပှၤသီတဖၣ် အဖီခိၣ်လီၤ.",
			"36": "<sup>36</sup> အိၣ်ဒီးတၢ်သးကညီၤ, ဒ်သုပၢ်သးကညီၤတၢ်အသိးတက့ၢ်.",
			"37": "<sup>37</sup> “စံၣ်ညီၣ်ပှၤဂၤတဂ့ၤ, ဒီးကစၢ်ယွၤတစံၣ်ညီၣ်သုဘၣ်. စံၣ်ညီၣ်ဃၣ်ပှၤဂၤတဂ့ၤ, ဒီးကစၢ်ယွၤတစံၣ်ညီၣ်ဃၣ်သုဘၣ်. ပျၢ်ကွံာ်ပှၤဂၤအတၢ်ကမၣ်တက့ၢ်, ဒီးကစၢ်ယွၤကပျၢ်ကွံာ်သုတၢ်ကမၣ်လီၤ.",
			"38": "<sup>38</sup> ဟ့ၣ်တၢ်လၢပှၤဂၤတက့ၢ်. ဒီးကစၢ်ယွၤကဟ့ၣ်တၢ်လၢသုလီၤ. သပှၢ်ကတၢၢ် သုကဒိးန့ၢ်ဘၣ်တၢ်လၢအဘၣ်တၢ်ဃီၣ်အီၤ ပှဲၤထီၣ်ပှဲၤထီဒီးတၢ်ကဟ့ၣ်လီၤသုတၢ်အါအါဂီၢ်ဂီၢ်ဒီး ကလူလီၤအီၤလၢသုစုပူၤထဲသိးသုဟံးဃာ်အီၤသ့ဝဲန့ၣ်လီၤ. အဂ့ၢ်ဒ်အံၤ, ကစၢ်ယွၤကဃီၣ်ဟ့ၣ်တၢ်လၢသုပှဲၤသိးသိး သုဃီၣ်ဟ့ၣ်တၢ်လၢပှၤဂၤန့ၣ်လီၤ.”",
			"39": "<sup>39</sup> ဒီးယ့ၣ်ၡူးစံးဘၣ်တဲဘၣ်အဝဲသ့ၣ်လၢတၢ်ကတိၤဒိတထံၣ်အံၤဒီးစံးဝဲ, “ပှၤမဲာ်ဘျီၣ်တဂၤဆှၢပှၤမဲာ်ဘျီၣ်အဂၤတဂၤတသ့ဘၣ်. မ့ၢ်မၤဝဲဒီးအဝဲသ့ၣ်ခံဂၤလၢာ်ကလီၤတဲာ်နုာ်ဆူတၢ်ပူၤလီၤ.",
			"40": "<sup>40</sup> ပျဲၢ်တဒိၣ်န့ၢ်အသရၣ်နီတဂၤဘၣ်. ဘၣ်ဆၣ်ဒီး, ပျဲၢ်တဂၤလၢ်လၢ်ဖဲအဝဲဒၣ်မၤလိတၢ်ဝံၤဝဲလၢလၢပှဲၤပှဲၤလံ န့ၣ်, ကလီၤဂာ်ဒီးအသရၣ်လီၤ.",
			"41": "<sup>41</sup> ဘၣ်မနုၤအဃိနကွၢ်တၢ်ကမှံၤအိၣ်လၢနဒီပုၢ်ဝဲၢ်အမဲာ်ချံပူၤ, ဘၣ်ဆၣ်နတပာ်သူၣ်ပာ်သးလၢသ့ၣ်ဖူတကျီၣ်အိၣ်လၢ နမဲာ်ချံဒၣ်နဲအပူၤန့ၣ်လဲၣ်.",
			"42": "<sup>42</sup> နစံးဘၣ်နဒီပုၢ်ဝဲၢ်, ‘ဒီပုၢ်ဝဲၢ်ဧၢ, ဝံသးစူၤပျဲယခွဲးထီၣ်ကွံာ်တၢ်ကမှံၤလၢနမဲာ်ချံပူၤ,’ ဘၣ်ဆၣ်နတထံၣ်ဒၣ်လဲာ်သ့ၣ်ဖူတကျီၣ်လၢနမဲာ်ချံဒၣ်နဲ အပူၤန့ၣ်ကသ့ဝဲဒ်လဲၣ်. ပှၤပာ်မၤအသးတဂၤဧၢ, ထုးထီၣ်ဆိသ့ၣ်ဖူတကျီၣ်အိၣ်လၢနမဲာ်ချံဒၣ်နဲအပူၤတက့ၢ်. တုၤနုၤတစုနကထံၣ်တၢ်ထံထံဆးဆး, ဒီးနခွဲးထီၣ်ကွံာ်တၢ်ကမှံၤလၢနဒီပုၢ်ဝဲၢ်အမဲာ်ချံပူၤကသ့ဝဲလီၤ.",
			"43": "<sup>43</sup> “သ့ၣ်လၢအဂ့ၤတထူၣ်န့ၣ်တသၣ်ထီၣ်တၤသၣ်လၢအတဂ့ၤဘၣ်, ဒီးသ့ၣ်လၢအတဂ့ၤတထူၣ်န့ၣ်တသၣ်ထီၣ်တၤသၣ်လၢအဂ့ၤစ့ၢ်ကီးဘၣ်.",
			"44": "<sup>44</sup> သ့ၣ်ကိးထူၣ်ဒဲးဘၣ်တၢ်သ့ၣ်ညါအီၤခီဖျိတၤသၣ်လၢအသၣ်ထီၣ်ဝဲန့ၣ်လီၤ. ပှၤတဒဲးချၢၣ်ဒၢသၣ်လၢတၤဆှုၣ် အမုၢ်အဘိတဖၣ်အလိၤဒီး ပှၤတဒဲးစပံးသၣ်လၢတၤဆှုၣ်တပှီာ်အလိၤဘၣ်.",
			"45": "<sup>45</sup> ပှၤဂ့ၤပှၤဝါတဂၤန့ၣ်, ထုးထီၣ်တၢ်အဂ့ၤအဝါလၢတၢ်ဂ့ၤတၢ်ဝါ တဖၣ်အိၣ်ပာ်ဖှိၣ်အသးအလီၢ်, လၢအသးပူၤလီၤ. ပှၤအၢပှၤသီတဂၤန့ၣ်, ထုးထီၣ်တၢ်အၢတၢ်သီလၢအဝဲအတၢ်ပာ်ဖှိၣ်ဃာ်တၢ်အၢတၢ်သီတဖၣ် အလီၢ်အပူၤလီၤ. အဂ့ၢ်ဒ်အံၤ, ပှၤကညီတဂၤအထးခိၣ်ကတိၤတၢ်ဒ် တၢ်လၢအအိၣ်ပှဲၤဝဲလၢအသးပူၤအသိးန့ၣ်လီၤ.",
			"46": "<sup>46</sup> “ဘၣ်မနုၤအဃိသုကိးယၤ, ‘ကစၢ်ဧၢ, ကစၢ်ဧၢ,’ ဒီးသုတမၤတၢ်လၢယတဲသုန့ၣ်လဲၣ်.",
			"47": "<sup>47</sup> ပှၤတဂၤလၢ်လၢ်လၢအဟဲဆူယအိၣ်, ဒီးဒိကနၣ်ယတၢ်ကတိၤတဖၣ်ဒီးစူၢ်အီၤန့ၣ်, ယကဒုးနဲၣ်သုလၢအဝဲဒၣ်လီၤဂာ်ဒီးတၢ်မနုၤလဲၣ်န့ၣ်လီၤ.",
			"48": "<sup>48</sup> အဝဲဒၣ်လီၤဂာ်ဒီးပှၤတဂၤလၢအသူၣ်ထီၣ်ဟံၣ်, ခူၣ်တၢ်ပူၤယိာ်ယိာ်, ဒီးပာ်လီၤဝဲအခီၣ်ထံးခီၣ်ဘိလၢလၢၢ်ခိၣ်န့ၣ်လီၤ. ထံလုၣ်ဘၢကွံာ်ထံကျိအကၢၢ်ခိၣ်ဒီးဘၣ်ဒိဟံၣ်တဖျၢၣ်န့ၣ်, ဘၣ်ဆၣ်ဒီးမၤဟူးမၤဝးအီၤတန့ၢ်ဘၣ်. အဂ့ၢ်မ့ၢ်လၢတၢ်သူၣ်အီၤကျၢၤကျၢၤအဃိလီၤ.",
			"49": "<sup>49</sup> မ့မ့ၢ်ပှၤတဂၤလၢအနၢ်ဟူယကလုၢ်ဒီးတစူၢ်ဝဲန့ၣ်, လီၤဂာ်ဒီးပှၤတဂၤလၢ အသူၣ်ထီၣ်အဟံၣ်လၢဟီၣ်ခိၣ်လိၤ, တအိၣ်ဒီးတၢ်ပာ်လီၤဃာ်အခီၣ်ထံးခီၣ်ဘိနီတမံၤဘၣ်န့ၣ်လီၤ. ဖဲထံလုၣ်ဘၢတၢ်ဒီးဘၣ်ဒိဟံၣ်အဝဲန့ၣ်န့ၣ်, လီၤပှီၢ်ကွံာ်ဝဲတဘျီဃီ, ဒီးအတၢ်လီၤပှီၢ်န့ၣ်မ့ၢ်တၢ်နးမးန့ၣ်လီၤ.”"
		},
		"7": {
			"1": "<sup>1</sup> ဖဲယ့ၣ်ၡူးစံးကတိၤတၢ်သ့ၣ်တဖၣ်အံၤခဲလၢာ်လၢပှၤဂီၢ်မုၢ်ဝံၤဝဲန့ၣ်, အဝဲဒၣ်လဲၤဆူဝ့ၢ်ကပ့းရနီၣ်လီၤ.",
			"2": "<sup>2</sup> ပှၤရိမ့ၤသုးဖိတကယၤအခိၣ်ဖဲဝ့ၢ်အဝဲန့ၣ်အပူၤတဂၤအိၣ် ဒီးတၢ်ခ့တၢ်ပှၤလၢအအဲၣ်ဝဲဒိၣ်မးတဂၤလီၤ. တၢ်ခ့တၢ်ပှၤပိာ်ခွါတဂၤန့ၣ်, အိၣ်တဆူၣ်နးမးတုၤဒၣ်လဲာ်ဘူးတ့ၢ်လၢအကသံလီၤ.",
			"3": "<sup>3</sup> ဖဲသုးခိၣ်နၢ်ဟူဘၣ်ဃးယ့ၣ်ၡူးအဂ့ၢ်န့ၣ်, အဝဲဒၣ်မၢလီၤပှၤယူဒၤသူၣ်က့သးပှၢ်တနီၤဆူအအိၣ်ဒ်သိး အကမၢအဝဲဒၣ်ဟဲဒီးမၤဘျါအခ့အပှၤတဂၤန့ၣ်အဂီၢ်လီၤ.",
			"4": "<sup>4</sup> အဝဲသ့ၣ်ဟဲဆူယ့ၣ်ၡူးအအိၣ်, ဒီးဃ့ကညးအီၤသပှၢ်ပှၢ်ဒီးစံး, “သုးခိၣ်တဂၤအံၤ ကြၢးဝဲဘၣ်ဝဲစဲဃဲၤဒီးနတၢ်မၤစၢၤလီၤ.",
			"5": "<sup>5</sup> အဝဲဒၣ်အဲၣ်ပပှၤကလုာ်, ဒီးအဝဲအနီၢ်ကစၢ်ဒၣ်ဝဲသူၣ်ထီၣ်ဘူၣ်ဘျီၣ်လၢ အမ့ၢ်တၢ်ဘါလီၢ်တဖျၢၣ်လၢပဂီၢ်လီၤ.”",
			"6": "<sup>6</sup> လၢတၢ်န့ၣ်အဃိ, ယ့ၣ်ၡူးလဲၤဒီးအဝဲသ့ၣ်လီၤ. ဖဲအဝဲဒၣ်ဘူးထီၣ်ဒီးဟံၣ်အဝဲန့ၣ်န့ၣ်, သုးခိၣ်ဆှၢလီၤအတံၤသကိးတဖၣ်ဆူအအိၣ်ဒ်သိးအကတဲဘၣ်အီၤ, “ကစၢ်ဧၢ, တဘၣ်မၤတံာ်တာ်နသးတဂ့ၤ. ယတကြၢးယဲလၢနကဟဲနုာ်ဆူယဟံၣ်ပူၤအဂီၢ်ဘၣ်.",
			"7": "<sup>7</sup> ယတဆိကမိၣ်လီၤစ့ၢ်ကီးယသးလၢယကြၢးယဲဘၣ်ယဲလၢယကဟဲဆူ နအိၣ်လၢယနီၢ်ကစၢ်ဒၣ်ယဲဘၣ်. ထဲခါလီၤနကလုၢ်, ဒီးယခ့ယပှၤကအိၣ်ဆူၣ်ထီၣ်က့ၤဝဲဒၣ်လီၤ.",
			"8": "<sup>8</sup> ယဲဒၣ်စ့ၢ်ကီးယမ့ၢ်ပှၤတဂၤလၢအဘၣ်တၢ်ပာ်လီၤယၤလၢသုးခိၣ် အလီၢ်အလၤဒိၣ်န့ၢ်ယၤတဖၣ်အဖီလာ်, ဒီးယအိၣ်ဒီးသုးဖိလၢ ယဖီလာ်တဖၣ်လီၤ. ယစံးဘၣ်အဝဲတဂၤန့ၣ်, ‘လဲၤတက့ၢ်.’ ဒီးအဝဲဒၣ်လဲၤဝဲလီၤ. ဒီးအဂၤတဂၤန့ၣ်, ‘ဟဲတက့ၢ်.’ ဒီးအဝဲဒၣ်ဟဲဝဲလီၤ. ဒီးယစံးဘၣ်ယကုၢ်ယပှၤ, ‘မၤတၢ်အဝဲအံၤတက့ၢ်.’ ဒီးအဝဲဒၣ်မၤဝဲလီၤ.",
			"9": "<sup>9</sup> ယ့ၣ်ၡူးကမၢကမၣ်ဝဲဖဲအနၢ်ဟူဘၣ်တၢ်ကတိၤအဝဲအံၤလီၤ. အဝဲဒၣ်ဃၣ်တရံးအသးဒီးစံးဘၣ်ပှၤဂီၢ်မုၢ်လၢအပိာ်အခံသ့ၣ် တဖၣ်, “တၢ်နာ်ဒ်အံၤအသိးန့ၣ်ယတထံၣ်တ့ၢ်ယဲနီတစုဘၣ်. ယစံးဘၣ်သု, လၢပှၤအံၣ်စရ့လးဖိအကျါဒၣ်လဲာ်, ယတထံၣ်ဘၣ်.”",
			"10": "<sup>10</sup> ပှၤဆှၢတၢ်ကစီၣ်တဖၣ်က့ၤက့ၤဝဲဆူသုးခိၣ်အဟံၣ်, ဒီးထံၣ်ဘၣ်ဝဲလၢအဝဲဒၣ်အခ့အပှၤအိၣ်ဆူၣ်ထီၣ်က့ၤလံန့ၣ်လီၤ.",
			"11": "<sup>11</sup> တၢ်န့ၣ်ဝံၤအလီၢ်ခံတစိၢ်ဖိန့ၣ်, ယ့ၣ်ၡူးလဲၤဝဲဆူဝ့ၢ်တဖျၢၣ်လၢ အဘၣ်တၢ်ကိးအမံၤလၢနၤအံၣ်, ဒီးအပျဲၢ်အဘီၣ်တဖၣ်ဒီးပှၤဂီၢ်မုၢ်ဖးဒိၣ်လဲၤဝဲဒီးအီၤလီၤ.",
			"12": "<sup>12</sup> ဖဲအဝဲဒၣ်လဲၤတုၤဝ့ၢ်အကျဲစၢၤန့ၣ်, ပှၤတဖုလၢအကလဲၤခူၣ်လီၤပှၤသံဟဲဟးထီၣ်ဝဲဒၣ်လီၤ. ပှၤလၢအသံတဂၤန့ၣ်မ့ၢ်ဝဲပိာ်မုၣ်လၢအမ့ၢ်မုၣ်ကမဲတဂၤ အဖိခွါထဲတဂၤဧိၤန့ၣ်လီၤ. ဒီးပှၤဂီၢ်မုၢ်ဖးဒိၣ်လၢဝ့ၢ်အဝဲန့ၣ်အပူၤ အိၣ်ဝဲဒီးမုၣ်ကမဲတဂၤန့ၣ်လီၤ.",
			"13": "<sup>13</sup> ဖဲကစၢ်ထံၣ်ပိာ်မုၣ်အဝဲန့ၣ်, အဝဲဒၣ်အသးပူၤပှဲၤဒီးတၢ်သးကညီၤဘၣ်အီၤ, ဒီးစံးဘၣ်ပိာ်မုၣ်န့ၣ်, “တဘၣ်ဟီၣ်တဂ့ၤ.”",
			"14": "<sup>14</sup> တုၤနုၤတစုအဝဲဒၣ်လဲၤဃီၤဒီးထိးဘၣ်ကျုာ်ဒီးပှၤလၢအစိာ်တၢ် တဖၣ်အိၣ်ကတီၢ်ဝဲလီၤ. ယ့ၣ်ၡူးစံးဝဲ, “ပိာ်ခွါသးစၢ်ဧၢ, ယစံးဘၣ်နၤဂဲၤဆၢထၢၣ်တက့ၢ်.”",
			"15": "<sup>15</sup> ပှၤသံတဂၤန့ၣ်ဆ့ၣ်နီၤဝဲ, ဒီးကတိၤထီၣ်တၢ်, ဒီးယ့ၣ်ၡူးဟ့ၣ်လီၤက့ၤအီၤဆူအမိၢ်အစုပူၤန့ၣ်လီၤ.",
			"16": "<sup>16</sup> ပှၤကိးဂၤဒဲးပှဲၤဒီးတၢ်ပျံၤတၢ်ဖုး, ဒီးစံးထီၣ်တြၢၤကစၢ်ယွၤဒီးစံးဝဲ, “ဝံဖးဒိၣ်တဂၤဟဲအိၣ်ဖျါထီၣ်လၢပသိးပကျါလံ. ဒီး, ကစၢ်ယွၤဟဲဝဲဒ်သိးအကအုၣ်က့ၤခီၣ်က့ၤအပှၤဂီၢ်မုၢ်လံ.”",
			"17": "<sup>17</sup> တၢ်ကစီၣ်ဘၣ်ဃးဒီးယ့ၣ်ၡူးတမံၤအံၤဟူထီၣ်သါလီၤဝဲသကုၤကီၢ် ယူဒၤဒီဘ့ၣ်ညါဒီးလၢတၢ်လီၢ်အိၣ်ဖဲအဃၢၤဝးဝးန့ၣ်လီၤ.",
			"18": "<sup>18</sup> ပှၤဘျၢတၢ်စီၤယိၤဟၣ်အပျဲၢ်အဘီၣ်တဖၣ်စံးဘၣ်တဲဘၣ် အီၤဘၣ်ဃးဒီးတၢ်ဂ့ၢ်တၢ်ကျိၤသ့ၣ်တဖၣ်အံၤခဲလၢာ်လီၤ. အဝဲဒၣ်ကိးဃီၤအဝဲသ့ၣ်အကျါခံဂၤဆူအအိၣ်,",
			"19": "<sup>19</sup> ဒီးဆှၢအီၤဆူကစၢ်အအိၣ်ဒ်သိးအကသံကွၢ်အီၤ, “နမ့ၢ်နဲပှၤတဂၤလၢစီၤယိၤဟၣ်စံးလၢအကဟဲန့ၣ်ဧါ. မ့တမ့ၢ်ဘၣ်ဒီး, မ့ၢ်ပကဘၣ်အိၣ်ခိးကွၢ်လၢ်ပှၤတဂၤဒၣ်ဒံးဧါ.”",
			"20": "<sup>20</sup> ဖဲအဝဲသ့ၣ်ဟဲဆူယ့ၣ်ၡူးအအိၣ်န့ၣ်စံးဝဲ, “ပှၤဘျၢတၢ်စီၤယိၤဟၣ်ဆှၢလီၤပှၤဒ်သိးပကသံကွၢ် နမ့ၢ်နဲပှၤတဂၤလၢအဝဲဒၣ်စံးလၢအကဟဲန့ၣ်ဧါ. မ့တမ့ၢ်ဘၣ်ဒီး, မ့ၢ်ပကဘၣ်အိၣ်ခိးကွၢ်လၢ်ပှၤတဂၤဒၣ်ဒံးဧါ.”",
			"21": "<sup>21</sup> တကတီၢ်ဃီဖဲန့ၣ်, ယ့ၣ်ၡူးမၤဘျါက့ၤပှၤအါဒံအါဂၤလၢအအိၣ်ဒီး တၢ်ဆူးတၢ်ဆါတဖၣ်, ပှၤလၢအတူၢ်ဘၣ်တၢ်နးတၢ်ဖှီၣ်တဖၣ်, ပှၤလၢတၢ်နါအိၣ်လၢအလိၤတဖၣ်ဒီးဒုးထံၣ်ထီၣ်က့ၤပှၤမဲာ်ဘျီၣ်အါဂၤလီၤ.",
			"22": "<sup>22</sup> အဝဲဒၣ်စံးဆၢက့ၤစီၤယိၤဟၣ်အပှၤဆှၢတၢ်ကစီၣ်တဖၣ်, “က့ၤဒီးတဲဘၣ်စီၤယိၤဟၣ်တၢ်လၢသုထံၣ်ဘၣ်ဒီးနၢ် ဟူဘၣ်တ့ၢ်သုဝဲန့ၣ်တက့ၢ်. ပှၤမဲာ်ဘျီၣ်တဖၣ်ထံၣ်ထီၣ်က့ၤတၢ်, ပှၤခီၣ်ဟးဂီၤတဖၣ်ဟးထီၣ်က့ၤဝဲသ့, ပှၤလိၤတဂ့ၤတဖၣ်ဘၣ်တၢ်မၤကဆှီထီၣ်က့ၤအီၤ, ပှၤနၢ်တအၢတဖၣ်နၢ်ဟူထီၣ်က့ၤတၢ်, ပှၤသံတဖၣ်ဘၣ်တၢ်ဒုးဂဲၤဆၢထၢၣ်သမူထီၣ်က့ၤအီၤ, ဒီးတၢ်သးခုကစီၣ်ဘၣ်တၢ်စံၣ်တဲၤတဲလီၤန့ၢ်ပှၤဖှီၣ်ဖိယာ်ဖိတဖၣ်လီၤ.",
			"23": "<sup>23</sup> ပှၤလၢအသးတဒ့ဒီလၢယဂ့ၢ်တဖၣ်န့ၣ်, ဘၣ်ဆိၣ်ဂ့ၤဝဲဆံးဒိၣ်လဲၣ်.”",
			"24": "<sup>24</sup> ဖဲစီၤယိၤဟၣ်အပှၤစိာ်တၢ်ကစီၣ်တဖၣ်ဟးထီၣ်ဝံၤအလီၢ်ခံန့ၣ်, ယ့ၣ်ၡူးကတိၤတၢ်ဒီးပှၤဂီၢ်မုၢ်ဘၣ်ဃးစီၤယိၤဟၣ်အဂ့ၢ်ဒီးစံးဝဲ, “ဖဲသုဟးထီၣ်ဆူပှၢ်မုၢ်ကနၢဆူစီၤယိၤဟၣ်အအိၣ်န့ၣ်, သုမုၢ်လၢ်လၢသုကထံၣ်ဘၣ်တၢ်မနုၤလဲၣ်. တပိၢ်တဘိဟူးဝးဝဲလၢကလံၤကျါန့ၣ်ဧါ.",
			"25": "<sup>25</sup> သုဟးထီၣ်လၢသုကထံၣ်ဘၣ်တၢ်မနုၤတမံၤအဂီၢ်လဲၣ်. ပှၤကညီလၢအကူတၢ်သိးတၢ်ဆှုၣ်ဆှုၣ်ဘှဲၣ်ဘှဲၣ်တဂၤဧါ. သပှၢ်ကတၢၢ်, ပှၤလၢအကူအကၤဒ်န့ၣ်အသိးဒီးအိၣ်မူလၢတၢ်မုာ်တၢ်လၤအပူၤတဖၣ်န့ၣ်, ဘၣ်တၢ်ထံၣ်အီၤလၢနူၢ်ပူၤစီၤပူၤလီၤ.",
			"26": "<sup>26</sup> စံးဘၣ်တဲဘၣ်ယၤတက့ၢ်. သုဟးထီၣ်လၢသုကထံၣ်မနုၤတမံၤအဂီၢ်လဲၣ်. ဝံတဂၤဧါ. မ့ၢ်လီၤ. ယစံးဘၣ်သုလၢသုထံၣ်ဘၣ်ပှၤလၢအဒိၣ်န့ၢ်ဝံတဂၤ တက့ၢ်လီၤ.",
			"27": "<sup>27</sup> စီၤယိၤဟၣ်မ့ၢ်ပှၤတဂၤလၢတၢ်ကွဲးအသးစံးဝဲလၢအဂ့ၢ်ဒ်အံၤ, ‘ကစၢ်ယွၤစံးဝဲ အဝဲအံၤမ့ၢ်ယပှၤဆှၢတၢ်ကစီၣ်, လၢယဆှၢလီၤအီၤလၢနမဲာ်ညါ ဒ်သိးအကအိးဟိထီၣ်ပာ်ကျဲလၢနဂီၢ်လီၤ.’ ”",
			"28": "<sup>28</sup> ယ့ၣ်ၡူးစံးကဒီးဝဲ, “ယစံးဘၣ်တဲဘၣ်သု, စီၤယိၤဟၣ်ဒိၣ်န့ၢ်ပှၤလၢ အအိၣ်ဖျဲၣ်ထီၣ်တ့ၢ်ဝဲတဂၤလၢ်လၢ်လီၤ. ဘၣ်ဆၣ်ဒီး, ပှၤလၢအဆံးကတၢၢ် လၢကစၢ်ယွၤအဘီအမုၢ်အပူၤန့ၣ် ဒိၣ်န့ၢ်အီၤတက့ၢ်လီၤ.”",
			"29": "<sup>29</sup> ပှၤဂီၢ်မုၢ်ခဲလၢာ်, ဒီးပှၤဃ့သွဲတဖၣ်နၢ်ဟူဘၣ်အဝဲအတၢ်စံးတၢ်ကတိၤလီၤ. အဝဲသ့ၣ်မ့ၢ်ပှၤတဖၣ်လၢအစူၢ်တ့ၢ်ကစၢ်ယွၤအတၢ်မၤလိာ်အတီအလိၤတဖၣ် ဒီးဘၣ်တၢ်ဘျၢတ့ၢ်အီၤလၢစီၤယိၤဟၣ်န့ၣ်လီၤ.",
			"30": "<sup>30</sup> မ့မ့ၢ်, ပှၤဖၤရံၤၡဲဒီးသရၣ်သိၣ်လိတၢ်သိၣ်တၢ်သီတဖၣ်တကနၣ်ဃုာ် ကစၢ်ယွၤအတၢ်တိာ်ပာ်လၢအဝဲသ့ၣ်အနီၢ်ကစၢ်ဒၣ်ဝဲအဂီၢ်ဘၣ်. ဒီးတတူၢ်လိာ်စီၤယိၤဟၣ်အတၢ်ဘျၢအီၤလၢထံဘၣ်လီၤ.",
			"31": "<sup>31</sup> ခဲကနံၣ်အံၤ, ယကထိၣ်သတြီၤပှၤဂီၢ်မုၢ်လၢမုၢ်မဆါတနံၤအံၤတဖၣ်လၢ မနုၤတမံၤလဲၣ်. အဝဲသ့ၣ်လီၤဂာ်ဒီးတၢ်မနုၤတမံၤလဲၣ်.",
			"32": "<sup>32</sup> အဝဲသ့ၣ်လီၤဂာ်ဒီးပှၤဖိသၣ်တဖၣ်လၢအဆ့ၣ်နီၤလၢဖၠါပူၤန့ၣ်လီၤ. အဝဲတဖုကိးပသူဃီၤဝဲဆူအဂၤတဖုအအိၣ်, ‘ပအူတၢ်ဖျီအတၢ်သးဝံၣ်လၢသုဂီၢ်, ဘၣ်ဆၣ်ဒီးသုတဂဲၤကလံၣ်ဘၣ်. ပသးဝံၣ်တၢ်သံအတၢ်သးဝံၣ်, ဘၣ်ဆၣ်ဒီးသုတဟီၣ်တယၢၤဘၣ်.’",
			"33": "<sup>33</sup> ပှၤဘျၢတၢ်စီၤယိၤဟၣ်ဟဲဝဲ, ဒီးအဝဲဒၣ်ဒုၣ်တၢ်အီၣ် ဒီးတအီစပံးထံဘၣ်. ဒီးသုစံးသုဝဲ, ‘တၢ်နါအိၣ်လၢအဝဲအပူၤလီၤ.’",
			"34": "<sup>34</sup> ပှၤကညီဖိခွါဟဲဝဲ, အီၣ်တၢ်ဒီးအီတၢ်ဒီးသုစံး, ‘ကွၢ်ပှၤတဂၤအံၤတက့ၢ်. အဝဲမ့ၢ်ပှၤအီၣ်လုၣ်ကိတၢ်ဒီးပှၤအီစပံးထံ, ပှၤဃ့သွဲဒီးပှၤတၢ်ဒဲးဘးဖိတဖၣ်အတံၤသကိးလီၤ.’",
			"35": "<sup>35</sup> ဘၣ်ဆၣ်သနာ်က့ဒီးကစၢ်ယွၤအတၢ်ကူၣ်ဘၣ်ကူၣ်သ့န့ၣ်, ဘၣ်တၢ်ပာ်ဖျါထီၣ်အီၤလၢအမ့ၢ်ဝဲတီဝဲလၢပှၤတဂၤလၢ်လၢ်လၢ အတူၢ်လိာ်အီၤန့ၣ်လီၤ.”",
			"36": "<sup>36</sup> ပှၤဖၤရံၤၡဲတဂၤကွဲယ့ၣ်ၡူးဒ်သိးအကအီၣ်ဟါအတၢ်အီၣ်ဒီးအီၤလီၤ. ယ့ၣ်ၡူးလဲၤဆူအဝဲဒၣ်အဟံၣ်, ဒီးဆ့ၣ်နီၤဒ်သိးအကအီၣ်တၢ်လီၤ.",
			"37": "<sup>37</sup> ဖဲဝ့ၢ်အဝဲန့ၣ်အပူၤပှၤပိာ်မုၣ်အိၣ်ဝဲဒၣ်တဂၤ, လၢအအိၣ်မူလၢတၢ်ဒဲးဘးအပူၤန့ၣ်လီၤ. အဝဲဒၣ်နၢ်ဟူလၢယ့ၣ်ၡူးအီၣ်တၢ်လၢပှၤဖၤရံၤၡဲတဂၤန့ၣ်အ ဟံၣ်, သတးဒီးဟဲစိာ်ဝဲပလီလၢၢ်ဝါတဖျၢၣ်လၢအပှဲၤဒီးထံနၢမူ",
			"38": "<sup>38</sup> ဒီးဆၢထၢၣ်လၢယ့ၣ်ၡူးအလီၢ်ခံဖဲအခီၣ်ထံး, ဟီၣ်ဝဲ, ဒီးမၤဘၣ်စီၣ်ယ့ၣ်ၡူးအခီၣ်လၢအဝဲဒၣ်အမဲာ်ထံလီၤ. အန့ၣ်ဝံၤဒီးထွါကွံာ်ယ့ၣ်ၡူးအခီၣ်လၢအဝဲဒၣ်အခိၣ်သူ, နၢမူဝဲ, ဒီးလူလီၤထံနၢမူန့ၣ်လၢအလိၤလီၤ.",
			"39": "<sup>39</sup> ဖဲပှၤဖၤရံၤၡဲလၢအကွဲယ့ၣ်ၡူးတဂၤထံၣ်တၢ်တမံၤအံၤန့ၣ်, အဝဲဒၣ်ဆိကမိၣ်ဝဲလၢအသးပူၤ, “ပှၤတဂၤအံၤမ့မ့ၢ်စဲဃဲၤဝံတဂၤန့ၣ်, အဝဲဒၣ်ကသ့ၣ်ညါပိာ်မုၣ်လၢအထိးအီၤတဂၤအံၤမ့ၢ်မတၤလဲၣ်န့ၣ်လီၤ. ပိာ်မုၣ်တဂၤအံၤအိၣ်မူတ့ၢ်တၢ်ဒဲးဘးအတၢ်အိၣ်မူဒ်လဲၣ် တကလုာ်န့ၣ်အဝဲဒၣ်ကသ့ၣ်ညါဝဲလီၤ.”",
			"40": "<sup>40</sup> ယ့ၣ်ၡူးကတိၤထီၣ်တၢ်ဒီးစံးဘၣ်အီၤ, “စီၤၡံမိၣ်ဧၢ, ယသးအိၣ်စံးဘၣ်နၤတၢ်တမံၤလီၤ.” အဝဲစံးဝဲ, “မ့ၢ်, သရၣ်ဧၢ, စံးဘၣ်ယၤတက့ၢ်.”",
			"41": "<sup>41</sup> ယ့ၣ်ၡူးကတိၤထီၣ်တၢ်ဒီးစံးဝဲ, “ပှၤအိၣ်ဝဲဒၣ်ခံဂၤလၢ အကမၢ်အိၣ်လၢအကဘၣ်လိးက့ၤပှၤဟ့ၣ်လိၢ်တိၢ်တဂၤလီၤ. ပှၤတဂၤန့ၣ်အကမၢ်အိၣ်စ့ဒန့ၤရံယဲၢ်ကယၤဒီးအဂၤတဂၤန့ၣ် အကမၢ်အိၣ်ဒန့ၤရံယဲၢ်ဆံလီၤ.",
			"42": "<sup>42</sup> အဝဲသ့ၣ်လိးက့ၤအကမၢ်လၢအအိၣ်တန့ၢ်နီတဂၤဘၣ်. လၢတၢ်န့ၣ်အဃိ အဝဲဒၣ်ပျၢ်ကလီကွံာ်အဝဲသ့ၣ်ခံဂၤလၢာ်အကမၢ်လီၤ. မ့မ့ၢ်ဒ်န့ၣ်ဒီး, ဖဲလဲၣ်တဂၤကအဲၣ်အီၤဒိၣ်ဒၣ်တၢ်တက့ၢ်လဲၣ်.”",
			"43": "<sup>43</sup> စီၤၡံမိၣ်စံးဆၢအီၤ, “ယဆိကမိၣ်, ကမ့ၢ်ပှၤလၢအဝဲပျၢ်ကွံာ်အကမၢ်အအါကတၢၢ်တဂၤလီၤ.” ယ့ၣ်ၡူးစံးဘၣ်အီၤ, “နတၢ်စံးဆၢဘၣ်ကစီဒီလီၤ.”",
			"44": "<sup>44</sup> တုၤနုၤတစုယ့ၣ်ၡူးဃၣ်ဃီၤအသးဆူပိာ်မုၣ်အအိၣ်ဒီးစံးဘၣ်စီၤၡံမိၣ်, “နထံၣ်ပိာ်မုၣ်တဂၤအံၤကစီဒီဧါ. ယဟဲနုာ်ဆူနဟံၣ်ပူၤဒီး နတဟ့ၣ်ယၤထံလၢယခီၣ်အဂီၢ်နီတစဲးဘၣ်. မ့မ့ၢ်အဝဲဒၣ်သ့ကွံာ်ယခီၣ်လၢအမဲာ်ထံ, ဒီးတြူာ်သူထီၣ်က့ၤဝဲလၢအခိၣ်သူလီၤ.",
			"45": "<sup>45</sup> နတတူၢ်လိာ်ခီၣ်ဆၢယၤလၢတၢ်နၢမူနီတဘီဘၣ်. မ့မ့ၢ်အဝဲဒၣ်န့ၣ်, စးထီၣ်လၢယဟဲနုာ်လီၤလံၤလံၤ တဆိကတီၢ်အတၢ်နၢမူယခီၣ်ဘၣ်.",
			"46": "<sup>46</sup> နတဖှူယခိၣ်လၢသိနီတစဲးဘၣ်. မ့မ့ၢ်အဝဲဒၣ်လူလီၤသိနၢမူလၢယခီၣ်တဖၣ်အလိၤလီၤ.",
			"47": "<sup>47</sup> လၢတၢ်န့ၣ်အဃိယစံးဘၣ်နၤ, တၢ်အဲၣ်အဒိၣ်အအါလၢအဝဲဒၣ်ပာ်ဖျါတ့ၢ်ဝဲအံၤ, ဟ့ၣ်တၢ်အုၣ်အသးလၢအဝဲအတၢ်ဒဲးဘးအဒိၣ်အမုၢ်တဖၣ် ဘၣ်တၢ်ပျၢ်ကွံာ်အီၤလံန့ၣ်လီၤ. မ့မ့ၢ်ပှၤလၢအတၢ်ဒဲးဘး ဘၣ်တၢ်ပျၢ်ကွံာ်ဒၣ်အီၤထဲတစဲးဖိတဂၤန့ၣ်, ပာ်ဖျါဒၣ်တၢ်အဲၣ်တစဲးဧိၤလီၤ.",
			"48": "<sup>48</sup> အန့ၣ်ဝံၤဒီးယ့ၣ်ၡူးစံးဘၣ်ပိာ်မုၣ်တဂၤန့ၣ်, “နတၢ်ဒဲးဘးတဖၣ်ဘၣ်တၢ်ပျၢ်ကွံာ်အီၤလံ.”",
			"49": "<sup>49</sup> ပှၤလၢအဆ့ၣ်နီၤသန့ၤဃုာ်လၢတၢ်အီၣ်အစီၢ်နီၤခိၣ်တဖၣ်စံးလိာ်အသး သကိးသကိး, “ပှၤလၢအပျၢ်ကွံာ်ဒၣ်လဲာ်တၢ်ဒဲးဘးတဂၤအံၤ, မ့ၢ်မတၤတဂၤလဲၣ်.”",
			"50": "<sup>50</sup> ဘၣ်ဆၣ်ဒီးယ့ၣ်ၡူးစံးဘၣ်ပိာ်မုၣ်တဂၤန့ၣ်, “နတၢ်စူၢ်တၢ်နာ်အုၣ်က့ၤခီၣ်က့ၤနၤလံ. က့ၤက့ၤနဲလၢတၢ်သူၣ်မုာ်သးမုာ်အပူၤတက့ၢ်.”"
		},
		"8": {
			"1": "<sup>1</sup> တၢ်မၤအသးဝံၤအလီၢ်ခံတစိၢ်တလီၢ်န့ၣ်, ယ့ၣ်ၡူးလဲၤတၢ်ဒီးခီဂာ်ဝ့ၢ်တဖၣ်ဒီးသဝီတဖၣ်, ဒီးစံၣ်တဲၤတဲလီၤတၢ်သးခုအကစီၣ်ဘၣ်ဃးကစၢ်ယွၤ အဘီအမုၢ်လီၤ. ပှၤတၢ်မၢဖိတဆံခံဂၤလဲၤဃုာ်ဒီးအီၤ,",
			"2": "<sup>2</sup> ဒီးပိာ်မုၣ်တနီၤလၢယ့ၣ်ၡူးမၤဘျါတ့ၢ်အီၤလၢတၢ်ဝံတၢ်နါဒီး တၢ်ဆူးတၢ်ဆါတဖၣ်, နီၢ်မၤရံ (လၢအဘၣ်တၢ်ကိးစ့ၢ်ကီးအီၤလၢပှၤမၤကဒါလၣ်ဖိ) လၢတၢ်နါနွံဒုဘၣ်တၢ်ဟီထီၣ်ကွံာ်လၢအပူၤ,",
			"3": "<sup>3</sup> စီၤဃူၤစါလၢအကွၢ်ထွဲစီၤပၤအတၢ်ဖိတၢ်လံၤလၢ စီၤပၤဟ့ၤရိာ်အနီပူၤတဂၤအမါနီၢ်ယိၤအၣ်နၣ်, ဒီးနီၢ်စူၤစၣ်နၤဒီးပိာ်မုၣ်အဂၤအါဒံအါဂၤလၢ အသူအတၢ်စုလီၢ်ခီၣ်ခိၣ်ဒၣ်ဝဲလၢအကမၤစၢၤယ့ၣ်ၡူးဒီး အပျဲၢ်အဘီၣ်တဖၣ်, ပိာ်အဝဲဒၣ်အခံစ့ၢ်ကီးလီၤ.",
			"4": "<sup>4</sup> ပှၤဂီၢ်မုၢ်တဖၣ်ဟဲဆူယ့ၣ်ၡူးအအိၣ်တဘိယူၢ်ဃီလၢဝ့ၢ် တဝ့ၢ်ဝံၤတဝ့ၢ်ဒီးဖဲပှၤဂီၢ်မုၢ်ဖးဒိၣ်အိၣ်ပာ်ဖှိၣ်အသးန့ၣ်, ယ့ၣ်ၡူးကတိၤတၢ်ကတိၤဒိတထံၣ်အံၤလီၤ.",
			"5": "<sup>5</sup> “ပှၤတဂၤလဲၤဖှံလီၤတၢ်အချံလီၤ. ဖဲအဝဲဒၣ်ဖှံတၢ်ချံလၢစံာ်ပျီပူၤန့ၣ်, တနီၤလီၤဘၣ်လၢကျဲလိၤ, တၢ်ယီၢ်တံၢ်အီၤ, ဒီးထိၣ်တဖၣ်အီၣ်ကွံာ်အီၤလီၤ.",
			"6": "<sup>6</sup> တနီၤလီၤဘၣ်လၢလၢၢ်ခိၣ်, ဒီးဖဲတၢ်မုၢ်တၢ်ဘိတဖၣ်မဲထီၣ်န့ၣ်, မ့ၢ်လၢဟီၣ်ခိၣ်တစုၣ်စီၣ်ဘၣ်အဃိ, အဝဲသ့ၣ်ဃ့ထီကွံာ်ဝဲဒၣ်လီၤ.",
			"7": "<sup>7</sup> အဂၤတနီၤလီၤဘၣ်ဝဲလၢတၤဆှုၣ်တၤမဲအကျါဒီးမ့ၢ် အဒိၣ်ထီၣ်ဃုာ်တပူၤဃီဒီးခဲဘၢကွံာ်အီၤအဃိသံကွံာ်ဝဲဒၣ်လီၤ.",
			"8": "<sup>8</sup> ဒီးတၢ်ချံတနီၤနီၤလီၤဘၣ်လၢဟီၣ်ခိၣ်ညၣ်ထ့ၣ်ဂ့ၤအလီၢ်လီၤ. တၢ်မုၢ်တၢ်ဘိတဖၣ်ဒိၣ်ထီၣ်ဒီးသၣ်ထီၣ်တၤသၣ်တကယၤစုာ်စုာ် လီၤ.” ဒီးယ့ၣ်ၡူးမၤကတၢၢ်အတၢ်ကတိၤဒီးစံးဝဲ, “လၢတၢ်န့ၣ်အဃိ, ပှၤအိၣ်ဒီးအနၢ်လၢအနၢ်ဟူတၢ်သ့န့ၣ်မ်အဒိကနၣ်တၢ်တက့ၢ်.”",
			"9": "<sup>9</sup> ယ့ၣ်ၡူးအပျဲၢ်အဘီၣ်တဖၣ်သံကွၢ်အီၤလၢတၢ် ကတိၤဒိတထံၣ်အံၤအခီပညီမ့ၢ်တၢ်မနုၤလဲၣ်န့ၣ်လီၤ.",
			"10": "<sup>10</sup> ယ့ၣ်ၡူးစံးဆၢဝဲ, “တၢ်သ့ၣ်ညါနၢ်ပၢၢ်ဘၣ်ဃးဒီးကစၢ်ယွၤအဘီအမုၢ်အတၢ် ခူသူၣ်န့ၣ်, တၢ်ဟ့ၣ်တ့ၢ်လံအီၤလၢသုဝဲလံ. မ့မ့ၢ်ပှၤအဂၤတဖၣ်န့ၣ်, တၢ်ပာ်ဖျါထီၣ်အီၤခီဖျိတၢ်ကတိၤဒိဒ်သိး အဝဲသ့ၣ်ကကွၢ်တၢ်ဘၣ်ဆၣ်တထံၣ်တၢ်ဘၣ်, ဒီးကဒိကနၣ်တၢ်ဘၣ်ဆၣ်တနၢ်ပၢၢ်တၢ်ဘၣ်န့ၣ်လီၤ.”",
			"11": "<sup>11</sup> တၢ်ကတိၤဒိတထံၣ်အံၤအခီပညီမ့ၢ်ဝဲဒ်အံၤ, တၢ်ချံမ့ၢ်ဝဲကစၢ်ယွၤအကလုၢ်ကထါလီၤ.",
			"12": "<sup>12</sup> တၢ်ချံလၢအလီၤဘၣ်လၢကျဲလိၤပာ်ဖျါထီၣ်ပှၤတဖၣ်လၢအနၢ် ဟူဘၣ်တၢ်, ဘၣ်ဆၣ်မုၣ်ကီၤလံၢ်ဟဲဒီးဟံးထီၣ်ကွံာ်တၢ်အကလုၢ် ကထါလၢအဝဲသ့ၣ်တဖၣ်အသးကံၢ်ပူၤ, ဒ်သိးအကတြီအဝဲသ့ၣ်လၢအသုတစူၢ်က့ၤနာ်က့ၤတၢ်ဒီး ဒိးန့ၢ်ဘၣ်တၢ်အုၣ်က့ၤခီၣ်က့ၤတဂ့ၤအဂီၢ်န့ၣ်လီၤ.",
			"13": "<sup>13</sup> တၢ်ချံလၢအလီၤလၢလၢၢ်ခိၣ်ပာ်ဖျါထီၣ်ပှၤတဖၣ်လၢအနၢ်ဟူ ဘၣ်တၢ်အကလုၢ်ကထါဒီးတူၢ်လိာ်ဝဲလၢတၢ်သးခုအပူၤလီၤ. ဘၣ်ဆၣ်မၤအသးဒ်တၢ်ချံလၢအဂံၢ်တအိၣ်သူၣ်လီၤအသး ယိာ်ယိာ်ဘၣ်န့ၣ်လီၤ. အဝဲသ့ၣ်စူၢ်တၢ်နာ်တၢ်ထဲတစိၢ်ဖိဧိၤ, ဒီးဖဲတၢ်မၤကွၢ်အဆၢကတီၢ်ဟဲန့ၣ်, အဝဲသ့ၣ်လီၤဃံၤကွံာ်ဝဲလီၤ.",
			"14": "<sup>14</sup> တၢ်ချံလၢအလီၤဘၣ်လၢတၤဆှုၣ်တၤမဲအလိၤပာ်ဖျါထီၣ်ပှၤတဖၣ်လၢ အနၢ်ဟူဘၣ်တၢ်အကလုၢ်ကထါဘၣ်ဆၣ်, တၢ်သူၣ်ကိၢ်သးဂီၤ, တၢ်ထူးတၢ်တီၤဒီးတၢ်အိၣ်မူအအံၤတဃၣ် အတၢ်မုာ်တၢ်ပၢၤတဖၣ်နုာ်လီၤခဲဘၢကွံာ်အဝဲသ့ၣ်ဒ်တၤဆှုၣ် တၤမဲအသိး, ဒီးမၤအသးဒ်တၢ်မုၢ်တၢ်ဘိလၢအသၣ်တမံလၢၤနီတစုဘၣ်အသိးန့ၣ်လီၤ.",
			"15": "<sup>15</sup> တၢ်ချံလၢအလီၤဘၣ်လၢဟီၣ်ခိၣ်ညၣ်ထ့ၣ်အဂ့ၤပာ်ဖျါထီၣ်ပှၤ တဖၣ်လၢအနၢ်ဟူဘၣ်တၢ်အကလုၢ်ကထါဒီးဟံးဃာ်ဂၢၢ်ကျၢၤ ဝဲလၢသးလၢအဂ့ၤဒီးစူၢ်ယွၤအကလုၢ်အပူၤဒီးမၤဝဲဒ်န့ၣ်သပှၢ် ပှၢ်တုၤအဝဲသ့ၣ်သၣ်ထီၣ်တၤသၣ်တစုလီၤ.",
			"16": "<sup>16</sup> ပှၤတဒွဲၣ်ထီၣ်မ့ၣ်အူဒၢဒီးကျၢၢ်ဘၢအီၤလၢတၢ်တမံၤမံၤ, မ့တမ့ၢ်ပာ်အီၤလၢလီၢ်မံခးအဖီလာ်နီတဂၤဘၣ်. မ့မ့ၢ်တခီပှၤပာ်အီၤလၢမ့ၣ်အူဒၢအလီၢ်, ဒ်သိးပှၤဟဲနုာ်တဖၣ်ကထံၣ်ဘၣ်တၢ်ကပီၤအဂီၢ်လီၤ.",
			"17": "<sup>17</sup> တၢ်တမံၤလၢ်လၢ်လၢအဘၣ်တၢ်ပာ်ခူသူၣ်အီၤန့ၣ်, ကဘၣ်တၢ်ဒုးအိၣ်ဖျါထီၣ်အီၤလၢခိဒီးတၢ်တမံၤလၢ်လၢ်လၢ အဘၣ်တၢ်မၤဘံၣ်မၤဘၢဃာ်အီၤန့ၣ်, ကဘၣ်တၢ်ထံၣ်န့ၢ်ဒီးလီၣ်ဖျါထီၣ်အီၤန့ၣ်လီၤ.",
			"18": "<sup>18</sup> လၢတၢ်န့ၣ်အဃိ, သုနၢ်ဟူတၢ်ဒ်လဲၣ်ဒ်လဲၣ်န့ၣ်, ပလီၢ်သုသးတက့ၢ်. အဂ့ၢ်ဒ်အံၤ, ပှၤတဂၤလၢ်လၢ်လၢအတၢ်အိၣ်ဝဲတမံၤမံၤန့ၣ်, တၢ်ကဟ့ၣ်အါထီၣ်အီၤ, မ့မ့ၢ်ပှၤတဂၤလၢ်လၢ်လၢအတၢ်တအိၣ်နီတမံၤန့ၣ်, တၢ်လၢအဝဲဒၣ်ဆိကမိၣ်လၢအအိၣ်ဒီးအီၤတစဲးဖိဒၣ်လဲာ်, တၢ်ကဟံးထီၣ်ကွံာ်လၢအအိၣ်လီၤ.”",
			"19": "<sup>19</sup> ယ့ၣ်ၡူးအမိၢ်ဒီးအဒီပုၢ်ဝဲၢ်တဖၣ်ဟဲဆူအအိၣ်, ဘၣ်ဆၣ်လဲၤတုၤဃီၤဆူအအိၣ်တသ့ဘၣ်. မ့ၢ်လၢပှၤအိၣ်ဝဲအါမးအဃိလီၤ.",
			"20": "<sup>20</sup> ပှၤတဂၤစံးဘၣ်ယ့ၣ်ၡူး, “နမိၢ်ဒီးနဒီပုၢ်ဝဲၢ်ခွါတဖၣ်အိၣ်ဆၢထၢၣ်လၢတၢ်ချၢ ဒီးအဲၣ်ဒိးထံၣ်နၤလီၤ.”",
			"21": "<sup>21</sup> ယ့ၣ်ၡူးစံးဘၣ်အဝဲသ့ၣ်ကိးဂၤဒဲး, “ယမိၢ်ဒီးယဒီပုၢ်ဝဲၢ်ခွါတဖၣ်မ့ၢ်ဝဲပှၤသ့ၣ်တဖၣ်လၢ အနၢ်ဟူကစၢ်ယွၤအကလုၢ်ကထါဒီးစူၢ်ဝဲန့ၣ်လီၤ.”",
			"22": "<sup>22</sup> ဘၣ်တနံၤန့ၣ်ယ့ၣ်ၡူးလဲၤနုာ်ဒီးအပျဲၢ်အဘီၣ်တဖၣ်ဆူချံ တဘ့ၣ်အပူၤဒီးစံးဘၣ်အဝဲသ့ၣ်, “မ်ပကလဲၤခီဂာ်သကိးဆူနိၣ်အဝၢ်ဘးခီတက့ၢ်.” ဒီးအဝဲသ့ၣ်လဲၤဝဲလီၤ.",
			"23": "<sup>23</sup> ဖဲအဝဲသ့ၣ်လဲၤတၢ်လၢချံပူၤအဖၢမုၢ်န့ၣ်, ယ့ၣ်ၡူးမံဘၣ်အသးလီၤ. ကလံၤမုၢ်လီၤလၢနိၣ်ပူၤဒီးထံနုာ်လီၤပှဲၤချံအကိပူၤ, ဒီးအဝဲသ့ၣ်ကိးဂၤဒဲးအိၣ်လၢတၢ်ဘၣ်ယိၣ်ဘၣ်ဘီဖးဒိၣ်အပူၤလီၤ.",
			"24": "<sup>24</sup> အပျဲၢ်အဘီၣ်တဖၣ်လဲၤဆူယ့ၣ်ၡူးအအိၣ်ဒီးကိးပၢၢ်ထီၣ်အီၤဒီးစံးဝဲ, “ကစၢ်ဧၢ, ကစၢ်ဧၢ, ပကသံလီၤ.” ယ့ၣ်ၡူးဂဲၤဆၢထၢၣ်ဒီးခါလီၤအကလုၢ်လၢကလံၤဒီးလပီတဖၣ် အလိၤ, အဝဲသ့ၣ်အိၣ်ဘှ့ၣ် က့ၤဝဲဒီးတၢ်အိၣ်က့ၤမးဝဲ ဂၢၢ်တပၢၢ်လီၤ.",
			"25": "<sup>25</sup> တုၤနုၤတစုအဝဲဒၣ်စံးဘၣ်အပျဲၢ်အဘီၣ်တဖၣ်, “သုတၢ်စူၢ်တၢ်နာ်အိၣ်ဖဲလဲၣ်.” ဘၣ်ဆၣ်ဒီးအဝဲသ့ၣ်ကမၢကမၣ်ဒီးပျံၤတၢ်ဖုးတၢ်ဒီးစံးလိာ် အသးတဂၤဒီးတဂၤ, “ပှၤတဂၤအံၤမ့ၢ်မတၤလဲၣ်. အဝဲဒၣ်ခါလီၤအကလုၢ်လၢကလံၤဒီးလပီတဖၣ်အလိၤ, ဒီးအဝဲသ့ၣ်စူၢ်အကလုၢ်မးလဲၣ်.”",
			"26": "<sup>26</sup> အဝဲသ့ၣ်လဲၤ, ဒီးခီဂာ်ဆူကီၢ်ကဒါရၤလၢအအိၣ်ဖဲကီၢ်ကၤလံၤလါ အဝၢ်ဘးခီလီၤ.",
			"27": "<sup>27</sup> ဖဲယ့ၣ်ၡူးစံၣ်လီၤလၢထံကၢၢ်ခိၣ်န့ၣ်, အဝဲဒၣ်ဘၣ်တၢ်သဂၢၢ်အီၤလၢပှၤဝ့ၢ်ဖိဖဲန့ၣ်တဂၤ လၢတၢ်နါတဖၣ်အိၣ်လၢအလိၤန့ၣ်လီၤ. အဝဲဒၣ်တကူတသိးတၢ်လၢအလိၤန့ၣ်ယံာ်တ့ၢ်လံ, ဒီးတအိၣ်လၢဟံၣ်ဘၣ်. မ့မ့ၢ်အိၣ်ဒၣ်ဝဲဖဲတၢ်သွၣ်ခိၣ်အတၢ်ကအိပူၤတဖၣ်န့ၣ်လီၤ.",
			"28": "<sup>28</sup> ဖဲအဝဲဒၣ်ထံၣ်ယ့ၣ်ၡူးန့ၣ်ကိးထီၣ်ဝဲလၢအကလုၢ်ဖးဒိၣ်, ထိၣ်လီၤပှီၤအသးလၢအမဲာ်ညါ, ဒီးကတိၤတၢ်လၢအကလုၢ်ဖးဒိၣ်, “တၢ်ထီကတၢၢ်ကစၢ်ယွၤအဖိခွါယ့ၣ်ၡူးဧၢ, နဘၣ်ဃးဒီးယၤဒ်လဲၣ်. ယဃ့ကညးနၤ, တဘၣ်စံၣ်ညီၣ်ယၤတဂ့ၤ.”",
			"29": "<sup>29</sup> အဝဲဒၣ်စံးတၢ်အံၤန့ၣ်, မ့ၢ်လၢယ့ၣ်ၡူးဟီထီၣ်ကွံာ်တ့ၢ်လံတၢ်နါဒ်သိး အကဟးထီၣ်ကွံာ်လၢအလိၤအဃိန့ၣ်လီၤ. တၢ်နါအံၤဖီၣ်ဃာ်တ့ၢ်အီၤအါစုအါဘျီ, ဒီးအဝဲဒၣ်အစုအခီၣ်ဘၣ်တၢ်စၢဃာ်အီၤလၢထးသွဲသနာ်က့ ဖ့ၣ်တဲာ်ကွံာ်ဝဲဒီးဘၣ်တၢ်နီၣ်ဟးထီၣ်ကွံာ်အီၤလၢ တၢ်နါအဝဲန့ၣ်ဆူပှၢ်မုၢ်ကနၢအပူၤလီၤ.",
			"30": "<sup>30</sup> ယ့ၣ်ၡူးသံကွၢ်အီၤ, “နမံၤဒ်လဲၣ်.” အဝဲစံးဆၢဝဲ, “ယမံၤမ့ၢ်လ့းကူၣ်,” အဂ့ၢ်မ့ၢ်လၢတၢ်နါအါဒုလဲၤနုာ်တ့ၢ်လံလၢအပူၤအဃိန့ၣ်လီၤ.",
			"31": "<sup>31</sup> တၢ်နါတဖၣ်ဃ့ကညးယ့ၣ်ၡူးဒ်သိးအသုတဒုးလဲၤလီၤ အဝဲသ့ၣ်ဆူတၢ်ယိာ်ပူၤတဂ့ၤအဂီၢ်န့ၣ်လီၤ.",
			"32": "<sup>32</sup> ထိးတဖုတဂီၢ်အီၣ်အဆၣ်ဘူးဘူးတံၢ်တံၢ်ဖဲတၢ်လူၢ်ကပၤလီၤ. တၢ်နါတဖၣ်ဃ့ကညးယ့ၣ်ၡူးလၢအကပျဲအဝဲသ့ၣ်လဲၤနုာ်ဆူ ထိးတဖုန့ၣ်အပူၤဒီးအဝဲဒၣ်ပျဲအဝဲသ့ၣ်လီၤ.",
			"33": "<sup>33</sup> လၢတၢ်န့ၣ်အဃိတၢ်နါတဖၣ်ဟးထီၣ်ကွံာ်လၢပှၤတဂၤန့ၣ် အလိၤဒီးလဲၤနုာ်လၢထိးတဖုန့ၣ်အပူၤလီၤ. ထိးဒီဖုညါဃ့ၢ်သဖှိလီၤလၢလ့ကပၤဆူနိၣ်ပူၤဒီးလီၤအုးသံကွံာ်လီၤ.",
			"34": "<sup>34</sup> ပှၤကွၢ်ထိးတဖၣ်ထံၣ်တၢ်လၢအမၤအသးလီၤ. သတးဒီးအဝဲသ့ၣ်က့ၤဃ့ၢ်ဝဲဒီး ဒုးဟူထီၣ်သါလီၤတၢ်ကစီၣ်န့ၣ်လၢဝ့ၢ်ပူၤဒီးလၢခိခိၣ်ဒူသဝီတဖၣ်အပူၤလီၤ.",
			"35": "<sup>35</sup> ပှၤဂီၢ်မုၢ်တဖၣ်ဟးထီၣ်ဒ်သိးအကထံၣ်ဘၣ်တၢ်လၢအမၤတ့ၢ်အသး တဖၣ်လီၤ. အဝဲသ့ၣ်ဟဲဆူယ့ၣ်ၡူးအအိၣ်ဒီးထံၣ်ဘၣ်ပှၤတဂၤလၢ တၢ်နါတဖၣ်ဟးထီၣ်ကွံာ်လၢအလိၤ, ဆ့ၣ်နီၤဖဲယ့ၣ်ၡူးအခီၣ်ထံး, အိၣ်ဒီးတၢ်ကူတၢ်သိးလၢအလိၤ, အိၣ်ဒီးအသးလၢအဘၣ်လီၢ်ဘၣ်စး, ဒီးအဝဲသ့ၣ်ပျံၤတၢ်ကိးဂၤဒဲးလီၤ.",
			"36": "<sup>36</sup> ပှၤလၢအထံၣ်ဘၣ်တ့ၢ်ဝဲတၢ်မၤအသးတဖၣ်စံးဘၣ် တဲဘၣ်ပှၤဂီၢ်မုၢ်လၢပှၤလၢတၢ်နါဒိးတ့ၢ်အီၤတဂၤ ဘၣ်တၢ်မၤဘျါက့ၤအီၤလၢကျဲဒ်လဲၣ်အဂ့ၢ်န့ၣ်လီၤ.",
			"37": "<sup>37</sup> တုၤနုၤတစုပှၤဂီၢ်မုၢ်လၢအအိၣ်ဖဲကီၢ်ကဒါရၤအခိၣ်အဃၢၤ တဖၣ်ခဲလၢာ်မၢယ့ၣ်ၡူးဟးထီၣ်ကွံာ်, အဂ့ၢ်မ့ၢ်လၢအဝဲသ့ၣ်ပျံၤတၢ်ဖုးတၢ်နးနးကလဲာ်အဃိလီၤ. သတးဒီးယ့ၣ်ၡူးနုာ်လီၤဆူချံပူၤဒီးဟးထီၣ်ကွံာ်ဝဲဒၣ်လီၤ.",
			"38": "<sup>38</sup> ပှၤလၢတၢ်နါဟးထီၣ်ကွံာ်တ့ၢ်ဝဲလၢအလိၤတဂၤန့ၣ်ဃ့ ကညးယ့ၣ်ၡူးဒီးစံး, “ပျဲယလဲၤဒီးနၤတက့ၢ်.” ဘၣ်ဆၣ်ဒီးယ့ၣ်ၡူးပျၢ်ကွံာ်အီၤဒီးစံးဝဲ,",
			"39": "<sup>39</sup> “က့ၤက့ၤဆူနဟံၣ်ဒီးဘိးဘၣ်သ့ၣ်ညါပှၤဂၤတဖၣ်လၢ ကစၢ်ယွၤမၤတ့ၢ်တၢ်လၢနဂီၢ်ဒ်လဲၣ်န့ၣ်တက့ၢ်.” ပှၤတဂၤန့ၣ်လဲၤလၢဝ့ၢ်ဒီဝ့ၢ်ညါဒီးစံးဘၣ်တဲဘၣ်ပှၤလၢ ယ့ၣ်ၡူးမၤတ့ၢ်တၢ်လၢအဂီၢ်ဒ်လဲၣ်အဂ့ၢ်န့ၣ်လီၤ.",
			"40": "<sup>40</sup> ဖဲယ့ၣ်ၡူးက့ၤကဒါက့ၤဆူနိၣ်အဝၢ်ဘးခီတကပၤန့ၣ်, ပှၤဂီၢ်မုၢ်တူၢ်လိာ်ခီၣ်ဆၢအီၤ, အဂ့ၢ်မ့ၢ်လၢအဝဲသ့ၣ်အိၣ်ခိးကွၢ်လၢ်တ့ၢ်အကျဲအဃိန့ၣ်လီၤ.",
			"41": "<sup>41</sup> ဖဲန့ၣ်, ပှၤတဂၤလၢအမံၤမ့ၢ်ဝဲစီၤယၤအ့ၤရူး, ပှၤခိၣ်ပှၤနၢ်တဂၤ, ဖဲဝ့ၢ်အဘူၣ်ဘျီၣ်လၢအမ့ၢ်တၢ်ဘါလီၢ် ဟဲတုၤဝဲဒၣ်လီၤ. အဝဲဒၣ်ချံးခီၣ်တီၤလီၤဖဲယ့ၣ်ၡူးအခီၣ်ထံးဒီးဃ့ ကညးအီၤဒ်သိးအကလဲၤဆူအဟံၣ်,",
			"42": "<sup>42</sup> အဂ့ၢ်မ့ၢ်လၢအဝဲဒၣ်အဖိမုၣ်လၢအအိၣ်ထဲတဂၤဧိၤ, ဒီးအသးအိၣ်ဝဲတဆံခံနံၣ်န့ၣ်ဘူးတ့ၢ်လၢကသံအဃိန့ၣ်လီၤ. ဖဲယ့ၣ်ၡူးလဲၤတၢ်လၢကျဲန့ၣ်, ပှၤဂီၢ်မုၢ်တဖၣ်သနံးအီၤကိးကပၤဒဲးလီၤ.",
			"43": "<sup>43</sup> ပိာ်မုၣ်အိၣ်ဝဲဒၣ်တဂၤလၢအတူၢ်ဘၣ်တ့ၢ်ဝဲတၢ်ဆါသွံၣ်လီၤနးမးလၢ တဆံခံနံၣ်အတီၢ်ပူၤဒီးအဝဲဒၣ်လၢာ်ဘူၣ်လၢာ်စ့ၤလၢကသံၣ် သရၣ်တဖၣ်ကမၤဘျါအီၤအဂီၢ်တုၤဒၣ်လဲာ်တၢ်လၢ အအိၣ်ဒီးအီၤလၢာ်ကွံာ်ဝဲခဲလၢာ်ဘၣ်ဆၣ်ဒီးပှၤမၤဘျါအီၤ တန့ၢ်နီတဂၤဘၣ်.",
			"44": "<sup>44</sup> အဝဲဒၣ်ဟဲထီၣ်လၢကမျၢၢ်အကျါလၢယ့ၣ်ၡူးအလီၢ်ခံဒီးထိးယ့ၣ်ၡူး အဆ့ကၤအနွံဒီးအတၢ်သွံၣ်လီၤန့ၣ်ဆိကတီၢ်ကွံာ်ဝဲတဘျီဃီလီၤ.",
			"45": "<sup>45</sup> ယ့ၣ်ၡူးသံကွၢ်ဝဲ, “မတၤထိးယၤလဲၣ်.” ပှၤကိးဂၤဒဲးသမၢဝဲ, ဒီးစီၤပ့းတရူးစံးဝဲ, “ကစၢ်ဧၢ, ပှၤဂီၢ်မုၢ်အိၣ်ဝးတရံးနၤဒီးသနံးနၤလီၤ.”",
			"46": "<sup>46</sup> ဘၣ်ဆၣ်ဒီးယ့ၣ်ၡူးစံးဝဲ, “ပှၤထိးယၤတဂၤလီၤ. အဂ့ၢ်ဒ်အံၤယသ့ၣ်ညါယဲဖဲတၢ်စိကမီၤဟးထီၣ်ဝဲလၢယလိၤန့ၣ် လီၤ.”",
			"47": "<sup>47</sup> ပိာ်မုၣ်တဂၤန့ၣ်ထံၣ်လၢအဝဲဘၣ်တၢ်သ့ၣ်ညါန့ၢ်အီၤ, သတးဒီးဟဲဝဲလၢတၢ်ကနိးကစုာ်အပူၤဒီးထိၣ်လီၤပှီၤ အသးလၢယ့ၣ်ၡူးအခီၣ်ထံးလီၤ. ဖဲန့ၣ်, လၢပှၤကိးဂၤဒဲးအမဲာ်ညါ, အဝဲဒၣ်တဲဘၣ်ယ့ၣ်ၡူးလၢအဝဲဒၣ်ထိးဘၣ်တ့ၢ်အီၤလၢမနုၤအဃိ, ဒီးအဝဲဒၣ်ဘၣ်တၢ်မၤဘျါအီၤတဘျီဃီလၢကျဲဒ်လဲၣ်အဂ့ၢ်န့ၣ်လီၤ.",
			"48": "<sup>48</sup> ယ့ၣ်ၡူးစံးဘၣ်ပိာ်မုၣ်န့ၣ်, “ယဖိမုၣ်ဧၢ, နတၢ်စူၢ်တၢ်နာ်မၤဘျါက့ၤနၤလံ, က့ၤက့ၤနဲလၢတၢ်သူၣ်မုာ်သးမုာ်အပူၤတက့ၢ်.”",
			"49": "<sup>49</sup> ဖဲယ့ၣ်ၡူးကတိၤတၢ်ကတိၤတထံၣ်အံၤအဖၢမုၢ်န့ၣ်, ပှၤဆှၢတၢ်ကစီၣ်တဂၤဟဲလၢပှၤအခိၣ်, စီၤယၤအ့ၤရူးတဂၤအံၤအဟံၣ်, ဒီးစံးဘၣ်အီၤ, “နဖိမုၣ်သံလံ. တဘၣ်မၤတံာ်တာ်လၢၤသရၣ်တဂ့ၤ.”",
			"50": "<sup>50</sup> ဘၣ်ဆၣ်ဒီးယ့ၣ်ၡူးနၢ်ဟူတၢ်အံၤဒီးစံးဘၣ်စီၤယၤအ့ၤရူး, “တဘၣ်ဘၣ်ယိၣ်တၢ်တဂ့ၤ. ထဲနာ်တၢ်တက့ၢ်. ဒီးအဝဲဒၣ်ကအိၣ်ဆူၣ်ထီၣ်က့ၤဝဲလီၤ.”",
			"51": "<sup>51</sup> ဖဲအဝဲဒၣ်လဲၤတုၤလၢဟံၣ်န့ၣ်, အဝဲတပျဲပှၤလဲၤနုာ်ဃုာ်ဒီးအီၤနီတဂၤဘၣ်. ပျဲဒၣ်ဝဲထဲစီၤပ့းတရူး, စီၤယိၤဟၣ်, စီၤယၤကိာ် ဒီးဖိသၣ်မုၣ်အမိၢ်အပၢ်တဖၣ်လီၤ.",
			"52": "<sup>52</sup> ပှၤအိၣ်ဝဲဖဲန့ၣ်ကိးဂၤဒဲးဟီၣ်ဝဲယၢၤဝဲလၢဖိသၣ်မုၣ်အဃိလီၤ. ယ့ၣ်ၡူးစံးဝဲ, “တဘၣ်ဟီၣ်တဂ့ၤ. ဖိသၣ်မုၣ်န့ၣ်တသံဘၣ်, မ့ၢ်ဒၣ်အမံဘၣ်အသးလီၤ.”",
			"53": "<sup>53</sup> အဝဲသ့ၣ်နံၤဘၣ်ဖၣ်လဲအီၤ, အဂ့ၢ်မ့ၢ်လၢအဝဲသ့ၣ်သ့ၣ်ညါလၢပိာ်မုၣ်ဖိသၣ်န့ၣ်သံဝဲအဃိလီၤ.",
			"54": "<sup>54</sup> ဘၣ်ဆၣ်ဒီးယ့ၣ်ၡူးဟံးဃာ်ပိာ်မုၣ်ဖိသၣ်အစုဒီးကိးထီၣ်ဝဲ, “ဖိသၣ်မုၣ်ဧၢ, ဂဲၤဆၢထၢၣ်တက့ၢ်.”",
			"55": "<sup>55</sup> ပိာ်မုၣ်ဖိသၣ်အသးသမူဟဲက့ၤကဒါက့ၤ, ဒီးဂဲၤဆၢထၢၣ်က့ၤဝဲတဘျီဃီလီၤ. ဒီးယ့ၣ်ၡူးမၢအဝဲသ့ၣ်လၢ အကဟ့ၣ်အီၣ်ဖိသၣ်မုၣ်န့ၣ်လၢတၢ်တမံၤမံၤလီၤ.",
			"56": "<sup>56</sup> ပိာ်မုၣ်ဖိသၣ်အမိၢ်အပၢ်တဖၣ်ကမၢကမၣ်ဝဲ, ဘၣ်ဆၣ်ဒီးယ့ၣ်ၡူးမၤလိာ်အဝဲသ့ၣ်ဒ်သိးအသု တစံးဘၣ်တဲဘၣ်ပှၤနီတဂၤလၢတၢ်မၤတ့ၢ်အသးအံၤအဂ့ၢ်တဂ့ၤန့ၣ်လီၤ."
		},
		"9": {
			"1": "<sup>1</sup> ယ့ၣ်ၡူးကိးဖှိၣ်အပျဲၢ်အဘီၣ်တဆံခံဂၤ, ဒီးဟ့ၣ်အဝဲသ့ၣ်လၢတၢ်စိတၢ်ကမီၤဒီး ဟ့ၣ်စိဟ့ၣ်ကမီၤအဝဲသ့ၣ်လၢအကဟီထီၣ်ကွံာ်တၢ်ဝံတၢ်နါ, ဒီးကမၤဘျါက့ၤတၢ်ဆူးတၢ်ဆါတဖၣ်အဂီၢ်လီၤ.",
			"2": "<sup>2</sup> အန့ၣ်ဝံၤဒီးအဝဲဒၣ်မၢလီၤအဝဲသ့ၣ်ဒ်သိးအကစံၣ်တဲၤတဲလီၤ တၢ်ဘၣ်ဃးကစၢ်ယွၤအဘီအမုၢ်ဒီးအကမၤဘျါပှၤဆူးပှၤဆါတဖၣ် အဂီၢ်န့ၣ်လီၤ.",
			"3": "<sup>3</sup> အဝဲဒၣ်စံးဘၣ်အဝဲသ့ၣ်, “လၢသုတၢ်လဲၤတၢ်က့ၤအဂီၢ်န့ၣ်, စိာ်တၢ်နီတမံၤတဂ့ၤ. နီၣ်ထိးဘိမ့ၢ်ဂ့ၤ, ထၢၣ်မ့ၢ်ဂ့ၤ, တၢ်အီၣ်မ့ၢ်ဂ့ၤ, တိၢ်ဧိၤစ့ဧိၤမ့ၢ်ဂ့ၤ, ဆ့ကၤအဘျဲၣ်တဘ့ၣ်ဒၣ်လဲာ်စိာ်အီၤတဂ့ၤ.",
			"4": "<sup>4</sup> ဖဲသုဘၣ်တၢ်တူၢ်လိာ်မုာ်သုတပူၤလၢ်လၢ်န့ၣ်, အိၣ်လၢဟံၣ်တဖျၢၣ်ဃီန့ၣ်အပူၤတုၤလၢသုဟးထီၣ်ကွံာ်ဖဲဝ့ၢ်ပူၤတက့ၢ်.",
			"5": "<sup>5</sup> ဖဲတၢ်လီၢ်တပူၤလၢ်လၢ်လၢပှၤတတူၢ်လိာ်မုာ်သုန့ၣ်, ဟးထီၣ်ကွံာ်လၢဝ့ၢ်အဝဲန့ၣ်အပူၤ, ဒီးတြုၤလီၤကွံာ်ဖၣ်ဆါကမူၣ်လၢသုခီၣ်လၣ်ဒ်သိး အကပာ်ဖျါထီၣ်တၢ်ပနီၣ်ဘၣ်ဃးတၢ်အုၣ်အသးထီဒါအဝဲသ့ၣ်န့ၣ် တက့ၢ်.”",
			"6": "<sup>6</sup> အပျဲၢ်အဘီၣ်တဖၣ်ဟးထီၣ်ဒီးလဲၤခီဂာ်ဒူသဝီကိးဖျၢၣ်ဒဲး, ဒီးဖဲအဝဲသ့ၣ်လဲၤတပူၤလၢ်လၢ်န့ၣ်, စံၣ်တဲၤတဲလီၤတၢ်သးခုအကစီၣ်ဒီး မၤဘျါပှၤဘၣ်ဆူးဘၣ်ဆါတဖၣ်လီၤ.",
			"7": "<sup>7</sup> ကီၢ်ကၤလံၤလါအပဒိၣ်, စီၤဟ့ၤရိာ်နၢ်ဟူဘၣ်ဝဲဘၣ်ဃးဒီးတၢ်လၢအမၤအသးတဖၣ်ခဲလၢာ်လီၤ. အဝဲအတၢ်ဆိကမိၣ်ကဒံကဒါဝဲလၢအဂ့ၢ်လီၤ. အဂ့ၢ်ဒ်အံၤ, ပှၤတနီၤစံးဝဲလၢပှၤဘျၢတၢ်စီၤယိၤဟၣ်ဂဲၤဆၢထၢၣ်သမူထီၣ်က့ၤဝဲလံ.",
			"8": "<sup>8</sup> ပှၤအဂၤတဖၣ်စံးဝဲလၢစီၤအ့ၤလံယၤလီၣ်ဖျါထီၣ်လံအသး, ဖဲအဂၤတနီၤစံးဝဲလၢဝံလၢပျၢၤအကျါတဂၤဂဲၤဆၢထၢၣ် သမူထီၣ်က့ၤလံဝဲဒၣ်န့ၣ်လီၤ.",
			"9": "<sup>9</sup> စီၤဟ့ၤရိာ်စံးဝဲ, “ယမၢတ့ၢ်ပှၤဒီၣ်တဲာ်ကွံာ်စီၤယိၤဟၣ်အခိၣ်လံ. မ့မ့ၢ်ပှၤတဂၤအံၤလၢယ နၢ်ဟူဘၣ်အဂ့ၢ်အကျိၤသ့ၣ်တဖၣ်န့ၣ်, မ့ၢ်မတၤတဂၤလဲၣ်.” ဒီးအဝဲဒၣ်ဂုာ်ကျဲးစၢးဃုထံၣ်ယ့ၣ်ၡူးလီၤ.",
			"10": "<sup>10</sup> ပှၤတၢ်မၢဖိတဖၣ်ဟဲက့ၤဒီးစံးဘၣ်တဲဘၣ်ယ့ၣ်ၡူး ကယဲၢ်တၢ်လၢအဝဲသ့ၣ်မၤတ့ၢ်ဝဲခဲလၢာ်လီၤ. အဝဲဒၣ်ကိးအဝဲသ့ၣ်ဒီးလဲၤဒၣ်ထဲအဝဲသ့ၣ်တဖုဧိၤဆူ ဝ့ၢ်တဖျၢၣ်လၢအမံၤမ့ၢ်ဝဲဘ့ၤသစဲဒၤလီၤ.",
			"11": "<sup>11</sup> ဖဲပှၤဂီၢ်မုၢ်တဖၣ်နၢ်ဟူတၢ်အံၤန့ၣ်, အဝဲသ့ၣ်လဲၤပိာ်အခံလီၤ. အဝဲဒၣ်တူၢ်လိာ်ခီၣ်ဆၢအဝဲသ့ၣ်, ကတိၤတၢ်ဒီးအဝဲသ့ၣ်ဘၣ်ဃးကစၢ်ယွၤအဘီအမုၢ်, ဒီးမၤဘျါပှၤလၢအလိၣ်ဘၣ်တၢ်မၤဘျါက့ၤအီၤတဖၣ်လီၤ.",
			"12": "<sup>12</sup> ဖဲမုၢ်လီၤနုာ်သီန့ၣ်, အပျဲၢ်အဘီၣ်တဆံခံဂၤဟဲဆူအအိၣ်ဒီးစံးဝဲ, “ပျၢ်ပှၤဂီၢ်မုၢ်တဖၣ်ဒ်သိးအဝဲသ့ၣ်ကလဲၤဆူဒူသဝီဒီးစံာ် လီၢ်ပှဲၤလီၢ်အိၣ်ဖဲတၢ်အခိၣ်အဃၢၤ, လၢအကဃုအီၣ်ဃု အီဒီးဃုတၢ်လီၢ်လၢအကမံအိၣ်ဘှံးအိၣ်သါအဂီၢ်န့ၣ်တက့ၢ်. အဂ့ၢ်ဒ်အံၤ တၢ်လီၢ်တတီၤအံၤစီၤစုၤယံၤဝဲဒီးခူပူၤဝ့ၢ်ပူၤလီၤ.”",
			"13": "<sup>13</sup> ဘၣ်ဆၣ်ဒီးယ့ၣ်ၡူးစံးဘၣ်အဝဲသ့ၣ်, “ဒုးအီၣ်ဒုးအီအဝဲသ့ၣ်တၢ်တမံၤမံၤလၢသုနီၢ်ကစၢ်ဒၣ်သုဝဲတက့ၢ်.” အဝဲသ့ၣ်စံးဆၢဝဲ, “တၢ်လၢအအိၣ်ဒီးပှၤန့ၣ်အိၣ်ဒၣ်ကိၣ်ယဲၢ်ဖျၢၣ်ဒီးညၣ်ခံဘ့ၣ်လီၤ. မ့ၢ်နသးအိၣ်လၢပကလဲၤဒီးပှ့ၤန့ၢ်တၢ်အီၣ်တၢ်အီလၢပှၤဂီၢ်မုၢ် ဒီဖုအံၤအဂီၢ်ဧါ.”",
			"14": "<sup>14</sup> (ပှၤပိာ်ခွါအိၣ်ဝဲဒၣ်အဂၤယဲၢ်ကထိဃၣ်ဃၣ်ဖဲတၢ်လီၢ်အဝဲန့ၣ်လီၤ.) ယ့ၣ်ၡူးစံးဘၣ်အပျဲၢ်အဘီၣ်သ့ၣ်တဖၣ်, “မၢပှၤဂီၢ်မုၢ်တဖၣ်ဆ့ၣ်နီၤအဂၤယဲၢ်ဆံတကရူၢ်, အဂၤယဲၢ်ဆံတကရူၢ်တက့ၢ်.”",
			"15": "<sup>15</sup> အပျဲၢ်အဘီၣ်တဖၣ်မၤဝဲဒ်န့ၣ်, ဒီးမၢပှၤဂီၢ်မုၢ်ဆ့ၣ်နီၤကိးဂၤဒဲးလီၤ.",
			"16": "<sup>16</sup> ယ့ၣ်ၡူးဟံးန့ၢ်ကိၣ်ယဲၢ်ဖျၢၣ်ဒီးညၣ်ခံဘ့ၣ်န့ၣ်, ဒီးကွၢ်ထီၣ်တၢ်ဆူမူခိၣ်, စံးဘျုးကစၢ်ယွၤလၢအဃိ, စိၢ်ဘျဲးအီၤဒီးဟ့ၣ်လီၤအီၤလၢအပျဲၢ်အဘီၣ် တဖၣ်, ဒ်သိးအကဟ့ၣ်နီၤလီၤဝဲဆူပှၤဂီၢ်မုၢ်တဖၣ်အအိၣ်အဂီၢ်န့ၣ်လီၤ.",
			"17": "<sup>17</sup> အဝဲသ့ၣ်ကိးဂၤဒဲးအီၣ်တၢ်, ဒီးဘျဲးအီၣ်ဘျဲးအီဝဲ, ဒီးအပျဲၢ်အဘီၣ်တဖၣ်ထၢဖှိၣ်က့ၤတၢ်အိၣ်ဘျဲၣ်အိၣ်စဲၢ်တဖၣ်, အိၣ်ဝဲကုတဆံခံဒုလီၤ.",
			"18": "<sup>18</sup> ဘၣ်တနံၤဖဲယ့ၣ်ၡူးဃ့ဘါထုကဖၣ်တၢ်ထဲတဂၤဧိၤအဆၢကတီၢ် န့ၣ်, အပျဲၢ်အဘီၣ်တဖၣ်ဟဲဆူအအိၣ်လီၤ. အဝဲဒၣ်သံကွၢ်အဝဲသ့ၣ်, “ပှၤဂီၢ်မုၢ်တဖၣ်စံးလၢယမ့ၢ်မတၤတဂၤလဲၣ်.”",
			"19": "<sup>19</sup> အဝဲသ့ၣ်စံးဆၢဝဲ, “ပှၤတနီၤစံးလၢနမ့ၢ်ပှၤဘျၢတၢ်စီၤယိၤဟၣ်, တနီၤစံးလၢနမ့ၢ်စီၤအ့ၤလံယၤ, ဒီးအဂၤတနီၤစံးလၢနမ့ၢ်ဝံလၢပျၢၤ အကျါတဂၤလၢအဂဲၤဆၢထၢၣ်သမူထီၣ်က့ၤဝဲန့ၣ်လီၤ.”",
			"20": "<sup>20</sup> ယ့ၣ်ၡူးသံကွၢ်အဝဲသ့ၣ်, “မ့မ့ၢ်သုဝဲသုစံးလၢယမ့ၢ်မတၤလဲၣ်.” စီၤပ့းတရူးစံးဆၢဝဲ, “နမ့ၢ်ကစၢ်ယွၤအခရံာ်တဂၤလီၤ.”",
			"21": "<sup>21</sup> တုၤနုၤတစုယ့ၣ်ၡူးမၤလိာ်အဝဲသ့ၣ်ဃံးဃံးဒ်သိးအသု တစံးဘၣ်တဲဘၣ်တၢ်ဂ့ၢ်တမံၤအံၤလၢပှၤနီတဂၤတဂ့ၤ,",
			"22": "<sup>22</sup> ဒီးတဲအါထီၣ်ကဒီးဝဲ, “ပှၤကညီဖိခွါကဘၣ်တူၢ်တၢ်အါမံၤအါကလုာ်, ဒီးကဘၣ်တၢ်ညိကွံာ်အီၤလၢပှၤယူဒၤဖိကရၢအခိၣ်အနၢ်တဖၣ်, ပှၤလုၢ်တၢ်အခိၣ်အဒိၣ်တဖၣ်, ဒီးပှၤသ့တၢ်ဘူၣ်တၢ်ဘါအတၢ်သိၣ်တၢ်သီတဖၣ်န့ၣ်လီၤ. အဝဲဒၣ်ကဘၣ်တၢ်မၤသံအီၤ, ဒီးဖဲသၢနံၤတနံၤန့ၣ် အဝဲကဘၣ်တၢ်ဒုးဂဲၤဆၢထၢၣ်သမူထီၣ်က့ၤအီၤလီၤ.”",
			"23": "<sup>23</sup> ဒီးအဝဲဒၣ်စံးဘၣ်ပှၤကိးဂၤဒဲး, “ပှၤမ့ၢ်သးအိၣ်ပိာ်ယခံတဂၤဂၤန့ၣ်, အဝဲဒၣ်ကဘၣ်ညိကွံာ်အသး, ဟံးထီၣ်အထူၣ်စုညါကိးနံၤဒဲးဒီးကဲထီၣ်ယပျဲၢ်ယဘီၣ်လီၤ.",
			"24": "<sup>24</sup> အဂ့ၢ်ဒ်အံၤ, ပှၤတဂၤလၢ်လၢ်လၢအအဲၣ်ဒိးအုၣ်က့ၤခီၣ်က့ၤ အသးသမူဒၣ်ဝဲန့ၣ်, အသးသမူကလီၤမၢ်န့ၢ်အီၤလီၤ. မ့မ့ၢ်ပှၤတဂၤလၢ်လၢ်လၢအဒုးလီၤမၢ်ကွံာ်အသးသမူဒၣ်ဝဲလၢယဃိန့ၣ်, ကအုၣ်က့ၤခီၣ်က့ၤအသးသမူဒၣ်ဝဲန့ၣ်လီၤ.",
			"25": "<sup>25</sup> အဂ့ၢ်ဒ်အံၤ, ပှၤတဂၤမ့ၢ်ဒိးန့ၢ်ဘၣ်ဟီၣ်ခိၣ်ဒီဘ့ၣ်ညါဘၣ်ဆၣ်, အနီၢ်ကစၢ်ဒၣ်ဝဲမ့ၢ်လီၤမၢ်ကွံာ်မ့တမ့ၢ်ဘၣ်တၢ်မၤနၢၤကွံာ်အီၤန့ၣ်, ကဒိးန့ၢ်တၢ်ဘျုးတၢ်ဖှိၣ်တမံၤမံၤကစီဒီဧါ. တဒိးန့ၢ်ဝဲလ့ၤတက့ၤဘၣ်.",
			"26": "<sup>26</sup> ပှၤတဂၤမ့ၢ်မဲာ်ဆှးယၤဒီးယတၢ်သိၣ်လီၤသီလီၤတဖၣ်န့ၣ်, ပှၤကညီဖိခွါကမဲာ်ဆှးအီၤဖဲအဝဲဒၣ်ဟဲလၢအလၤကပီၤအပူၤ, ဒီးအပၢ်အလၤကပီၤအပူၤဒီးလၢကလူးစီဆှံတဖၣ်အလၤကပီၤ အပူၤအဆၢကတီၢ်န့ၣ်လီၤ.",
			"27": "<sup>27</sup> ယစံးဘၣ်တဲဘၣ်သုတီတီ, ပှၤအိၣ်ဝဲဒၣ်ဖဲအံၤတနီၤလၢအတချုးထံၣ်ဘၣ်ဒံးကစၢ်ယွၤ အဘီအမုၢ်ဘၣ်ဒီးတသံဒံးဝဲဘၣ်လီၤ.”",
			"28": "<sup>28</sup> ယ့ၣ်ၡူးစံးကတိၤတၢ်သ့ၣ်တဖၣ်အံၤဝံၤအလီၢ်ခံကဘၣ်တနွံန့ၣ်, အဝဲဒၣ်ကိးစီၤပ့းတရူး, စီၤယိၤဟၣ်ဒီးစီၤယၤကိာ်သ့ၣ်တဖၣ် ဒီးလဲၤထီၣ်ဆူတၢ်လူၢ်တဖျၢၣ်အလိၤဒ်သိးအကဃ့ဘါထုကဖၣ် တၢ်လီၤ.",
			"29": "<sup>29</sup> ဖဲအဝဲဒၣ်ဃ့ဘါထုကဖၣ်တၢ်အဖၢမုၢ်န့ၣ်, အမဲာ်သၣ်အက့ၢ်အဂီၤလဲလိာ်အသးဒီးအကူအသိးတဖၣ် ဝါထီၣ်ဒီးကပြုၢ်ကပြီၤမးလီၤ.",
			"30": "<sup>30</sup> သတူၢ်ကလာ်, ပှၤအိၣ်ဝဲဖဲန့ၣ်ခံဂၤလၢအကတိၤတၢ်ဒီးယ့ၣ်ၡူးလီၤ. အဝဲသ့ၣ်မ့ၢ်စီၤမိၤၡ့ဒီးစီၤအ့ၤလံယၤ,",
			"31": "<sup>31</sup> လၢအအိၣ်ဖျါထီၣ်လၢမူခိၣ်အတၢ်လၤတၢ်ကပီၤအပူၤ, ဒီးကတိၤတၢ်ဒီးယ့ၣ်ၡူးဘၣ်ဃးဒီးတၢ်ဂ့ၢ်လၢတယံာ်လၢၤဘၣ်န့ၣ် ယ့ၣ်ၡူးကမၤလၢထီၣ်ပှဲၤထီၣ်ကစၢ်ယွၤအတၢ်တိာ်ပာ်ခီဖျိ အသံဝဲဖဲဝ့ၢ်ယရူၤၡလ့ၣ်န့ၣ်လီၤ.",
			"32": "<sup>32</sup> စီၤပ့းတရူးဒီးအတံၤသကိးတဖၣ်အိၣ်လၢတၢ်မံယိာ်အပူၤ, ဘၣ်ဆၣ်အဝဲသ့ၣ်ပၢၢ်ထီၣ်ဒီးထံၣ်ယ့ၣ်ၡူးအလၤကပီၤ ဒီးပှၤခံဂၤလၢအအိၣ်ဆၢထၢၣ်ဒီးယ့ၣ်ၡူးန့ၣ်လီၤ.",
			"33": "<sup>33</sup> ဖဲပှၤသ့ၣ်တဖၣ်န့ၣ်ဟးထီၣ်ကွံာ်လၢယ့ၣ်ၡူးအဃၢၤန့ၣ်, စီၤပ့းတရူးစံးဘၣ်ယ့ၣ်ၡူး, “ကစၢ်ဧၢ, ပအိၣ်ဖဲအံၤန့ၣ်မ့ၢ်တၢ်လၢအဂ့ၤမးလီၤ. မ်ပကဘှီထီၣ်ဒဲသၢဖျၢၣ်, တဖျၢၣ်လၢနဂီၢ်, တဖျၢၣ်လၢစီၤမိၤၡ့အဂီၢ်ဒီးတဖျၢၣ်လၢစီၤအ့ၤလံယၤအဂီၢ်န့ၣ်တက့ၢ်. (နီၢ်နီၢ်န့ၣ်အဝဲစံးတၢ်မနုၤလဲၣ်န့ၣ်တသ့ၣ်ညါဝဲဘၣ်)",
			"34": "<sup>34</sup> ဖဲအဝဲဒၣ်ကတိၤဒံးတၢ်အဖၢမုၢ်န့ၣ်, တၢ်အၢၣ်တလိၣ်ဟဲအိၣ်ဖျါထီၣ်ဒီးလီၤကဒုဘၣ်အဝဲသ့ၣ်လီၤ. ဖဲတၢ်အၢၣ်လီၤကဒုဘၣ်အပျဲၢ်အဘီၣ်တဖၣ်အံၤန့ၣ်, အဝဲသ့ၣ်အသူၣ်ပျံၤသးဖုးဝဲလီၤ.",
			"35": "<sup>35</sup> တၢ်အကလုၢ်ဟဲသီၣ်ထီၣ်လၢတၢ်အၢၣ်အပူၤဒီးစံးဝဲ, “အဝဲအံၤ မ့ၢ်ယဖိခွါလၢယဃုထၢတ့ၢ်အီၤတဂၤလီၤ. ဒိကနၣ်အကလုၢ်တက့ၢ်.”",
			"36": "<sup>36</sup> ဖဲတၢ်ကလုၢ်ဆိကတီၢ်န့ၣ်, ယ့ၣ်ၡူးအိၣ်တီၢ်ထဲတဂၤဧိၤလီၤ. အပျဲၢ်အဘီၣ်တဖၣ်အိၣ်ဘှီၣ်ဝဲဘၣ်ဃးတၢ်ဂ့ၢ်အံၤခဲလၢာ်, ဒီးဖဲစိၤဆၢကတီၢ်အဝဲန့ၣ်, အဝဲသ့ၣ်တစံးဘၣ်တဲဘၣ်တၢ်လၢအထံၣ်ဘၣ်တ့ၢ်ဝဲနီတမံၤ လၢပှၤနီတဂၤဘၣ်.",
			"37": "<sup>37</sup> လၢခံတနံၤဖဲအဝဲသ့ၣ်ဟဲက့ၤလီၤလၢတၢ်လူၢ်ဒီခိၣ်န့ၣ်, ပှၤဂီၢ်မုၢ်ဖးဒိၣ်လဲၤသဂၢၢ်အီၤလီၤ.",
			"38": "<sup>38</sup> ပှၤလၢပှၤဂီၢ်မုၢ်အကျါတဂၤကိးထီၣ်ဝဲ, “သရၣ်ဧၢ, ယဃ့ကညးနၤ, ကွၢ်ယဖိခွါ, ယဖိခွါထဲတဂၤဧိၤအံၤတက့ၢ်.",
			"39": "<sup>39</sup> တၢ်နါတဒုဒိးအီၤဒီးအဝဲဒၣ်ကိးပသူထီၣ်သတူၢ်ကလာ် လၢအကလုၢ်ဖးဒိၣ်ဒီးပျုၢ်ထိးထီၣ်ဝဲ, တုၤဒၣ်လဲာ်အခၣ်သဘှဲထီၣ်ဝဲလီၤ. တၢ်နါတဒုအံၤ, မၤဆူးမၤဆါထီဃာ်ပိာ်ခွါဖိသၣ်တဂၤအံၤ, ဒီးတပျဲအီၤညီညီဘၣ်.",
			"40": "<sup>40</sup> ယဃ့ကညးနပျဲၢ်နဘီၣ်တဖၣ်လၢအကဟီထီၣ်ကွံာ်တၢ်နါအံၤ, ဘၣ်ဆၣ်ဒီးအဝဲသ့ၣ်မၤဝဲတသ့ဘၣ်.”",
			"41": "<sup>41</sup> ယ့ၣ်ၡူးစံးဆၢဝဲ, “သုဝဲသ့ၣ်အံၤ, သုတၢ်စူၢ်တၢ်နာ်တအိၣ်, ဒီးသုနၢ်က့ၣ်မးလဲၣ်. ယကဘၣ်အိၣ်ဒီးသုဆံးယံာ်လဲၣ်. ယကဘၣ်ဝံသးစူၤသုဆံးယံာ်လဲၣ်.” တုၤနုၤတစုအဝဲဒၣ်စံးဘၣ်ပှၤတဂၤန့ၣ်, “ဟဲစိာ်နဖိခွါဖဲအံၤတက့ၢ်.”",
			"42": "<sup>42</sup> ဖဲပိာ်ခွါဖိသၣ်ဟဲဝဲအဖၢမုၢ်န့ၣ်, တၢ်နါမၤလီၤဃံၤအီၤလၢဟီၣ်ခိၣ်လိၤဒီးဒုးပျုၢ်ထိးအီၤလီၤ. ယ့ၣ်ၡူးဒူတၢ်နါအလိၤ, မၤဘျါက့ၤပိာ်ခွါဖိသၣ်, ဒီးဟ့ၣ်က့ၤအီၤဆူအပၢ်အအိၣ်လီၤ.",
			"43": "<sup>43</sup> ပှၤကိးဂၤဒဲးကမၢကမၣ်ဝဲလၢကစၢ်ယွၤအစိကမီၤအဒိၣ်အမုၢ်တမံၤအံၤ အဃိလီၤ. ဖဲပှၤဂီၢ်မုၢ်တဖၣ်ကမၢကမၣ်ဒံးဝဲလၢကယဲၢ်တၢ်လၢယ့ၣ်ၡူးမၤဝဲ တဖၣ်အဃိအဖၢမုၢ်န့ၣ်, အဝဲစံးဘၣ်အပျဲၢ်အဘီၣ်တဖၣ်,",
			"44": "<sup>44</sup> “တၢ်လၢယကစံးဘၣ်တဲဘၣ်သုခဲကနံၣ်အံၤန့ၣ်, တဘၣ်သးပ့ၤနီၣ်တဂ့ၤ. ပှၤကညီဖိခွါအံၤကဘၣ်တၢ်ဟ့ၣ်လီၤကွံာ်အီၤဆူပှၤကညီအစိ ကမီၤအစုပူၤလီၤ.”",
			"45": "<sup>45</sup> ဘၣ်ဆၣ်ဒီးတၢ်ကတိၤတထံၣ်အံၤအခီပညီမ့ၢ်တၢ်ဒ်လဲၣ်န့ၣ်, အဝဲသ့ၣ်တသ့ၣ်ညါဝဲဘၣ်. အခီပညီဘၣ်တၢ်ပာ်တဒၢတ့ၢ်အီၤလၢအဝဲသ့ၣ်အမဲာ်ညါ ဒ်သိးအသုတနၢ်ပၢၢ်ဝဲတဂ့ၤအဂီၢ်လီၤ. ဒီးအဝဲသ့ၣ်ကသံကွၢ်အီၤဘၣ်ဃးတၢ်ဂ့ၢ်တမံၤအံၤန့ၣ်, သံကွၢ်ဝဲတဘူၣ်ဘၣ်.",
			"46": "<sup>46</sup> တၢ်ဂ့ၢ်လိာ်ဘှီလိာ်အိၣ်ထီၣ်လၢအပျဲၢ်အဘီၣ်သ့ၣ်တဖၣ် အကျါဘၣ်ဃးဒီးမတၤမ့ၢ်ပှၤအဒိၣ်ကတၢၢ်လၢအဝဲသ့ၣ် တဖၣ်အကျါလဲၣ်န့ၣ်လီၤ.",
			"47": "<sup>47</sup> ယ့ၣ်ၡူးသ့ၣ်ညါအဝဲသ့ၣ်အတၢ်ဆိကမိၣ်, သတးဒီးအဝဲဒၣ်ဟံးန့ၢ်ဖိသၣ်တဂၤ, ဒုးဆၢထၢၣ်ဝဲလၢအကပၤ",
			"48": "<sup>48</sup> ဒီးစံးဘၣ်အဝဲသ့ၣ်, “ပှၤတဂၤလၢ်လၢ်လၢအတူၢ်လိာ်ဖိသၣ်တဂၤအံၤ လၢယမံၤအဃိန့ၣ်, မ့ၢ်အတူၢ်လိာ်ယၤ, ဒီးပှၤတဂၤလၢ်လၢ်လၢ အတူၢ်လိာ်ယၤန့ၣ်, မ့ၢ်အတူၢ်လိာ်ပှၤလၢအမၢလီၤယၤတဂၤန့ၣ်လီၤ. အဂ့ၢ်ဒ်အံၤ, ပှၤအဆံးကတၢၢ်လၢသုဝဲခဲလၢာ်အကျါန့ၣ်, မ့ၢ်ပှၤအဒိၣ်ကတၢၢ်လီၤ.”",
			"49": "<sup>49</sup> စီၤယိၤဟၣ်ကတိၤထီၣ်တၢ်ဒီးစံးဝဲ, “ကစၢ်ဧၢ, ပထံၣ်ပှၤတဂၤဟီထီၣ်ကွံာ်တၢ်ဝံတၢ်နါလၢနမံၤ, ဒီးပမၢအဝဲဒၣ်ဆိကတီၢ်ကွံာ်, အဂ့ၢ်မ့ၢ်လၢအဝဲတဘၣ်ထွဲဒီးပှၤဘၣ်အဃိလီၤ.”",
			"50": "<sup>50</sup> ယ့ၣ်ၡူးစံးဘၣ်အီၤဒီးအပျဲၢ်အဘီၣ်အဂၤတဖၣ်, “တဘၣ်ဂုာ်ကျဲးစၢးတြီအီၤတဂ့ၤ. ပှၤလၢအတထီဒါသုန့ၣ်မ့ၢ်ပှၤလၢအအိၣ်ပှိၤသုလီၤ.”",
			"51": "<sup>51</sup> ဖဲမုၢ်နံၤမုၢ်သီတဖၣ်ဘူးထီၣ်လၢယ့ၣ်ၡူးကဘၣ်တၢ်စိာ်ထီၣ် အီၤဆူမူခိၣ်န့ၣ်, အဝဲဒၣ်ပာ်လီၤအသးကျၢၤမုဆှုဒီးလဲၤဝဲဒၣ်ဆူဝ့ၢ်ယရူၤၡလ့ၣ်လီၤ.",
			"52": "<sup>52</sup> အဝဲဒၣ်ဆှၢလီၤဆိပာ်ပှၤစိာ်တၢ်ကစီၣ်တဖၣ်လၢအမဲာ်ညါ, ဒီးအဝဲသ့ၣ်ဟးထီၣ်ဒီးလဲၤနုာ်လီၤဆူပှၤၡၤမရံဖိအသဝီတဖျၢၣ်အပူၤ, ဒ်သိးအကအိၣ်ကတဲာ်ကတီၤပာ်တၢ်ခဲလၢာ်ခဲဆ့လၢအဝဲဒၣ်အဂီၢ်လီၤ.",
			"53": "<sup>53</sup> ဘၣ်ဆၣ်ဒီးပှၤသဝီဖိဖဲန့ၣ်တဖၣ်တသးအိၣ်တူၢ်လိာ်ယ့ၣ်ၡူးဘၣ်. အဂ့ၢ်မ့ၢ်လၢအအိၣ်ဖျါလီၤတံၢ်ဝဲလၢအကလဲၤဝဲဒၣ်ဆူဝ့ၢ်ယရူၤၡလ့ၣ် အဃိန့ၣ်လီၤ.",
			"54": "<sup>54</sup> ဖဲအပျဲၢ်အဘီၣ်စီၤယၤကိာ်ဒီးစီၤယိၤဟၣ်သ့ၣ်တဖၣ်ထံၣ်ဘၣ်တၢ် တမံၤအံၤန့ၣ်, အဝဲသ့ၣ်စံးဝဲ, “ကစၢ်ဧၢ, မ့ၢ်နသးအိၣ်လၢပကကိးလီၤမ့ၣ်အူလၢမူခိၣ် ဒ်သိးအကဟဲလီၤဒီးအီၣ်ကွံာ်အဝဲသ့ၣ်န့ၣ်ဧါ.”",
			"55": "<sup>55</sup> ယ့ၣ်ၡူးဃၣ်ဃီၤအသးဒီးဒူအဝဲသ့ၣ်အလိၤ,",
			"56": "<sup>56</sup> ဒီးအဝဲသ့ၣ်လဲၤကဒီးဝဲဆူညါ, ဆူသဝီအဂၤတဖျၢၣ်လီၤ.",
			"57": "<sup>57</sup> ဖဲအဝဲသ့ၣ်လဲၤတၢ်လၢကျဲန့ၣ်, ပှၤတဂၤစံးဘၣ်ယ့ၣ်ၡူး, “ဖဲနလဲၤတပူၤလၢ်လၢ်န့ၣ်ယကပိာ်နခံ ဒီးကဲထီၣ်နပျဲၢ်နဘီၣ်လီၤ.”",
			"58": "<sup>58</sup> ယ့ၣ်ၡူးစံးဘၣ်အီၤ, “ထွံၣ်ဟီၣ်ခိၣ်တဖၣ်အိၣ်ဒီးအပူၤတဖၣ်, ဒီးထိၣ်တဖၣ်အိၣ်ဒီးအသွံတဖၣ်လီၤ. မ့မ့ၢ်ပှၤကညီဖိခွါအံၤ ထဲအကမံလီၤဒီးအိၣ်ဘှံးအိၣ်သါအဂီၢ်ဒၣ်လဲာ်, တၢ်လီၢ်တၢ်ကျဲတအိၣ်နီတပူၤဘၣ်.”",
			"59": "<sup>59</sup> အဝဲဒၣ်စံးဘၣ်ပှၤအဂၤတဂၤ, “ဟဲဒီးကဲဘၣ်ယပျဲၢ်ယဘီၣ်တက့ၢ်.” ဘၣ်ဆၣ်ဒီးပှၤတဂၤန့ၣ်စံးဝဲ, “ကစၢ်ဧၢ, ပျဲဆိဒၣ်ကလိာ်ယၤဒ်သိးယကက့ၤကဒါက့ၤဒီးခူၣ်လီၤယပၢ်တက့ၢ်.”",
			"60": "<sup>60</sup> ယ့ၣ်ၡူးစံးဆၢဝဲ, “ပျဲပှၤသံတဖၣ်ခူၣ်လီၤအပှၤသံဒၣ်ဝဲတက့ၢ်. မ့မ့ၢ်နဲတခီ, လဲၤဒီးစံၣ်တဲၤတဲလီၤကစၢ်ယွၤအဘီအမုၢ်အဂ့ၢ်တက့ၢ်.”",
			"61": "<sup>61</sup> ပှၤအဂၤတဂၤစံးဝဲ, “ယကဟဲဒီးကဲဘၣ်နပျဲၢ်နဘီၣ်လီၤ, ကစၢ်ဧၢ, ဘၣ်ဆၣ်ဒီးပျဲဆိဒၣ်ကလိာ်ယၤဒ်သိးယကက့ၤ ဒီးဆၢဂ့ၤဆၢဝါယပှၤဟံၣ်ဖိဃီဖိတဖၣ်တက့ၢ်.”",
			"62": "<sup>62</sup> ယ့ၣ်ၡူးစံးဘၣ်အီၤ, “ပှၤတဂၤဂ့ၤတဂၤဂ့ၤလၢအထူထီၣ်စံာ်ဒီး ကွၢ်ကဒါက့ၤဆူအလီၢ်ခံတလီၢ်လီၢ်န့ၣ်, အဘျုးအဖှိၣ်တအိၣ်ဝဲလၢ ကစၢ်ယွၤအဘီအမုၢ်အဂီၢ်နီတမံၤဘၣ်.”"
		},
		"10": {
			"1": "<sup>1</sup> တၢ်မၤအသးတမံၤအံၤဝံၤအလီၢ်ခံန့ၣ်, ကစၢ်ယ့ၣ်ၡူးဃုထၢထီၣ်ကဒီးပှၤအသီနွံဆံဂၤ, ဒီးမၢလီၤအဝဲသ့ၣ်ခံဂၤတပူၤခံဂၤတပူၤ, ဒ်သိးအကလဲၤဆိလၢအဝဲဒၣ်အမဲာ်ညါဆူခူဝ့ၢ်ဒီး တၢ်လီၢ်ကိးပူၤဒဲးဖဲအဝဲဒၣ်ကလဲၤဝဲအလီၢ်န့ၣ်လီၤ.",
			"2": "<sup>2</sup> အဝဲဒၣ်စံးဘၣ်အဝဲသ့ၣ်, “ဘုလၢတၢ်ကဘၣ်ကူးအီၤအိၣ်ဝဲဒၣ်အါမးလီၤ. ဘၣ်ဆၣ်ဒီးပှၤမၤတၢ်ဖိလၢအကကူးဒီးထၢဖှိၣ်တၢ်န့ၣ်အိၣ်ဝဲစှၤဒိၣ်မးလီၤ. ဃ့ထုကဖၣ်လၢကူးဘုအကစၢ်လၢအကဆှၢလီၤပှၤမၤတၢ်ဖိတဖၣ်ဒ်သိး အကကူးဒီးထၢဖှိၣ်က့ၤအဝဲအဘုတဖၣ်အဂီၢ်န့ၣ်တက့ၢ်.",
			"3": "<sup>3</sup> လဲၤတက့ၢ်. ယမၢလီၤသုဒ်သိတဖၣ်လၢထွံၣ်မံၤတဖၣ်အကျါအသိးန့ၣ်လီၤ.",
			"4": "<sup>4</sup> စ့အထၢၣ်မ့ၢ်ဂ့ၤ, တၢ်အီၣ်အထၢၣ်မ့ၢ်ဂ့ၤ, ခီၣ်ဖံးတဖၣ်မ့ၢ်ဂ့ၤ, တဘၣ်စိာ်အီၤနီတမံၤတဂ့ၤ. တဘၣ်အိၣ်ကတီၢ်ဒ်သိး သုကကတိၤဆၢဂ့ၤဆၢဝါပှၤလၢကျဲလိၤနီတဂၤတဂ့ၤ.",
			"5": "<sup>5</sup> တဘျီလၢ်လၢ်ဖဲသုလဲၤနုာ်လီၤဆူဟံၣ်တဖျၢၣ်အပူၤန့ၣ်, စံးဆိသုဝဲ, ‘မ်တၢ်ဃူတၢ်ဖိးအိၣ်လၢဟံၣ်တဖျၢၣ်အံၤအပူၤတက့ၢ်.’",
			"6": "<sup>6</sup> ပှၤလၢအအဲၣ်တၢ်ဃူတၢ်ဖိးမ့ၢ်အိၣ်ဖဲန့ၣ်န့ၣ်, ပျဲနတၢ်ဃူတၢ်ဖိးအတၢ်ဆၢဂ့ၤဆၢဝါအိၣ်တ့ၢ်လၢအလိၤတက့ၢ်. ပှၤလၢအအဲၣ်တၢ်ဃူတၢ်ဖိးမ့ၢ်တအိၣ်ဘၣ်ဒီး, ဟံးန့ၢ်က့ၤနတၢ်ဃူတၢ်ဖိးအတၢ်ဆၢဂ့ၤဆၢဝါန့ၣ်တက့ၢ်.",
			"7": "<sup>7</sup> အိၣ်ဖဲဟံၣ်တဖျၢၣ်ဃီန့ၣ်, ဒီးအီၣ်တၢ်အီတၢ်လၢအဝဲသ့ၣ် ဟ့ၣ်သုန့ၣ်တက့ၢ်. အဂ့ၢ်ဒ်အံၤ, ပှၤမၤတၢ်ဖိတဂၤကြၢးဘၣ်တၢ်ဟ့ၣ်အီၤလၢအဘူးအလဲလီၤ. တဘၣ်ဟးဝ့ၤဝီၤလၢဟံၣ်တဖျၢၣ်ဆူအဂၤတဖျၢၣ်န့ၣ်တဂ့ၤ.",
			"8": "<sup>8</sup> တဘျီလၢ်လၢ်ဖဲသုလဲၤဆူဝ့ၢ်တဖျၢၣ်အပူၤဒီးတၢ်တူၢ်လိာ်ခီၣ်ဆၢသုန့ၣ်, အီၣ်တၢ်လၢအဘၣ်တၢ်ပာ်လီၤအီၤလၢသုမဲာ်ညါန့ၣ်တက့ၢ်.",
			"9": "<sup>9</sup> မၤဘျါပှၤဆူးပှၤဆါဖဲဝ့ၢ်တဖျၢၣ်န့ၣ်အပူၤ, ဒီးစံးဘၣ်ပှၤအိၣ်ဖဲန့ၣ်တဖၣ်, ‘ကစၢ်ယွၤအဘီအမုၢ်ဟဲဘူးဒီးသုလံ.’",
			"10": "<sup>10</sup> ဘၣ်ဆၣ်ဒီးတဘျီလၢ်လၢ်ဖဲသုလဲၤလၢဝ့ၢ်တဖျၢၣ်အပူၤဒီးသု တဘၣ်တၢ်တူၢ်လိာ်ခီၣ်ဆၢသုဖဲန့ၣ်န့ၣ်, လဲၤလီၤဆူကျဲမုၢ်ခိၣ်ဒီးစံး,",
			"11": "<sup>11</sup> ‘ဖၣ်ကမူၣ်ဖၣ်ဆါလၢသုဝ့ၢ်ပူၤလၢအအိၣ်ထီဝဲလၢပခီၣ်လၣ် အလိၤတဖၣ်ဒၣ်လဲာ်န့ၣ်, ပတြူာ်ကွံာ်ပဝဲထီဒါသုလီၤ. ဘၣ်ဆၣ်ဒီး, သ့ၣ်နီၣ်ထီၣ်တၢ်အဝဲအံၤတက့ၢ်. ကစၢ်ယွၤအဘီအမုၢ်ဟဲဘူးဒီးသုလံ.’",
			"12": "<sup>12</sup> ယစံးဘၣ်တဲဘၣ်သု, ဖဲမုၢ်စံၣ်ညီၣ်အနံၤန့ၣ်, ကစၢ်ယွၤကပာ်ဖျါထီၣ်တၢ်သးကညီၤလၢ ဝ့ၢ်စဒိၣ်အဖီခိၣ်အါန့ၢ်ဒံးဝ့ၢ်တဖျၢၣ်န့ၣ်တက့ၢ်လီၤ.",
			"13": "<sup>13</sup> “ဝ့ၢ်ဃရၤစံၣ်ဧၢ, တၢ်ကနးကဖှီၣ်လၢနဂီၢ်ဆံးဒိၣ်လဲၣ်. နၤစ့ၢ်ကီး, ဝ့ၢ်ဘ့ၤသစဲဒၤဧၢ, တၢ်ကနးကဖှီၣ်လၢနဂီၢ်ဆံးဒိၣ်လဲၣ်. တၢ်လီၤလးလၢအဘၣ်တၢ်မၤတ့ၢ်အီၤလၢသုပူၤတဖၣ် မ့ၢ်ဘၣ်တၢ်မၤတ့ၢ်အီၤလၢဝ့ၢ်ထါယၢၣ်ဒီးဝ့ၢ်စံဒိၣ်န့ၣ်, ပှၤထံဖိကီၢ်ဖိတဖၣ်ကဆ့ၣ်နီၤဝဲအိၣ်ဒီးတၢ်ကူထီၣ်သိးထီၣ် ထၢၣ်တၢ်ကံးယာ်ဒီးဖှံလီၤက့ၤဖၣ်ဆါလၢအလိၤဒ်သိး အကပာ်ဖျါလၢအဝဲသ့ၣ်ပီၢ်ယၢ်လီၤက့ၤအသးဃဲးဃဲးလံန့ၣ်လီၤ.",
			"14": "<sup>14</sup> ဖဲမုၢ်စံၣ်ညီၣ်အနံၤန့ၣ်, ကစၢ်ယွၤကပာ်ဖျါထီၣ်တၢ်သးကညီၤ လၢဝ့ၢ်ထါယၢၣ်ဒီးဝ့ၢ်စံဒိၣ်အဖီခိၣ်အါန့ၢ်လၢသုဖီခိၣ်တက့ၢ်လီၤ.",
			"15": "<sup>15</sup> မ့မ့ၢ်နဲဒၣ်ဝ့ၢ်ကပ့းရနီၣ်ဧၢ, နသးအိၣ်ယူာ်ထီၣ်ထီနသးဆူမူခိၣ်, မ့ၢ်ဧါ. နကဘၣ်တၢ်တ့ၢ်လီၤနၤဆူလရာ်အပူၤလီၤ.”",
			"16": "<sup>16</sup> ယ့ၣ်ၡူးစံးဘၣ်အပျဲၢ်အဘီၣ်တဖၣ်, “ပှၤတဂၤလၢ်လၢ်လၢအဒိကနၣ်သုတၢ်ကတိၤန့ၣ်, မ့ၢ်အဒိကနၣ်ယတၢ်ကတိၤလီၤ. ပှၤတဂၤလၢ်လၢ်လၢအညိကွံာ်သုန့ၣ်, မ့ၢ်အညိကွံာ်ယၤ, ဒီးပှၤတဂၤလၢ်လၢ်လၢအညိကွံာ်ယၤန့ၣ်မ့ၢ်အညိကွံာ်ပှၤလၢ အမၢလီၤယၤတဂၤန့ၣ်လီၤ.”",
			"17": "<sup>17</sup> ပှၤနွံဆံဂၤဟဲက့ၤဝဲလၢတၢ်သူၣ်ဖှံသးညီဖးဒိၣ်အပူၤလီၤ. အဝဲသ့ၣ်စံးဝဲ, “ကစၢ်ဧၢ, တၢ်ဝံတၢ်နါတဖၣ်ဒၣ်လဲာ် စူၢ်ပကလုၢ်လၢနမံၤအဃိလီၤ.”",
			"18": "<sup>18</sup> ယ့ၣ်ၡူးစံးဆၢအဝဲသ့ၣ်, “ယထံၣ်မုၣ်ကီၤလံၢ်ဟဲလီၤတဲာ်လၢမူခိၣ်ဒ်လီဝၢ်ဒံးအသိးလီၤ.",
			"19": "<sup>19</sup> ကနၣ်တက့ၢ်. ယဟ့ၣ်စိဟ့ၣ်ကမီၤလံသုဒ်သိးသုယီၢ်သုခါဂုၢ်ဧိၤဒးဧိၤတဖၣ်, ပတ့ၤချဲးတဖၣ်ဒီးဒုၣ်ဒါအစိကမီၤခဲလၢာ်ကသ့ဝဲအဂီၢ် ဒီးတၢ်တမၤဆူးမၤဆါသုနီတမံၤဘၣ်လီၤ.",
			"20": "<sup>20</sup> ဘၣ်ဆၣ်ဒီး, တဘၣ်သူၣ်ခုသးခုလၢတၢ်ဝံတၢ်နါတဖၣ်စူၢ်သု ကလုၢ်အဃိတဂ့ၤ. မ့မ့ၢ်, သူၣ်ခုသးခုလၢသုမံၤတဖၣ်ဘၣ်တၢ်ကွဲးလီၤပာ်အီၤလၢမူခိၣ် အဃိန့ၣ်တက့ၢ်.”",
			"21": "<sup>21</sup> ဖဲအဆၢကတီၢ်ဝဲန့ၣ်, ယ့ၣ်ၡူးလၢပှဲၤဒီးတၢ်သးခုခီဖျိသးစီဆှံဒီးစံးဝဲ, “မူခိၣ်ဒီးဟီၣ်ခိၣ်အကစၢ်, ပၢ်ယွၤဧၢ, ယစံးဘျုးနၤမ့ၢ်လၢနပာ်ဖျါထီၣ်တၢ်သ့ၣ်တဖၣ်အံၤလၢ နပာ်တဒၢအီၤလၢပှၤကူၣ်ဘၣ်ကူၣ်သ့ဒီးပှၤမၤလိမၤဒိးဘၣ်တၢ်တဖၣ်, ဆူပှၤလၢအတမၤလိမၤဒိးဘၣ်တၢ်တဖၣ်အဃိန့ၣ်လီၤ. မ့ၢ်လီၤ, ပၢ်ဧၢ, တၢ်အဝဲအံၤဘၣ်တၢ်မၤအီၤလၢနတၢ်ဘၣ်နသးဒၣ်ဝဲအဃိလီၤ.",
			"22": "<sup>22</sup> ယပၢ်ဟ့ၣ်လီၤလံယၤလၢတၢ်ကိးမံၤဒဲးလံ. ဖိခွါမ့ၢ်မတၤလဲၣ်န့ၣ်ပှၤတသ့ၣ်ညါနီတဂၤဘၣ်. ပှၤသ့ၣ်ညါမ့ၢ်ထဲပၢ်တဂၤဧိၤလီၤ. ဒီးပၢ်မ့ၢ်မတၤလဲၣ်န့ၣ်ပှၤတသ့ၣ်ညါနီတဂၤဘၣ်. ပှၤသ့ၣ်ညါမ့ၢ်ဝဲထဲဖိခွါဒီးပှၤသ့ၣ်တဖၣ်လၢဖိခွါသးအိၣ် ပာ်ဖျါထီၣ်ပၢ်လၢအီၤန့ၣ်လီၤ.”",
			"23": "<sup>23</sup> တုၤနုၤတစုယ့ၣ်ၡူးဃၣ်ဃီၤအသးဆူအပျဲၢ်အဘီၣ်သ့ၣ်တဖၣ်အအိၣ်ဒီး စံးဘၣ်အဝဲသ့ၣ်ကစုဒု, “သုထံၣ်တၢ်လၢသုကဘၣ်ထံၣ်သ့ၣ်တဖၣ် အံၤဒီး, သုဘၣ်ဆိၣ်ဂ့ၤဆိၣ်ဝါသုဝဲဆံးဒိၣ်လဲၣ်.",
			"24": "<sup>24</sup> ယစံးဘၣ်တဲဘၣ်သု, ဝံဒီးစီၤလိၣ်စီၤပၤတဖၣ်သးအိၣ်ထံၣ်ဘၣ် တၢ်လၢသုထံၣ်, ဘၣ်ဆၣ်တထံၣ်ဘၣ်ဝဲဘၣ်. ဒီးသးအိၣ်နၢ်ဟူဘၣ်တၢ်လၢသုနၢ်ဟူ, ဘၣ်ဆၣ်တနၢ်ဟူဘၣ်ဝဲဘၣ်.”",
			"25": "<sup>25</sup> ပှၤသ့တၢ်ဘူၣ်တၢ်ဘါအတၢ်သိၣ်တၢ်သီတဂၤဂဲၤဆၢထၢၣ်ဒီး ဂုာ်ကျဲးစၢးဝဲဒ်သိးအကဖီၣ်န့ၢ်ယ့ၣ်ၡူးလၢအတၢ်ကတိၤဒၣ်ဝဲလီၤ. အဝဲဒၣ်သံကွၢ်ယ့ၣ်ၡူး, “သရၣ်ဧၢ, ဒ်သိးယကဒိးန့ၢ်ဘၣ်တၢ်မူအထူအယိာ်န့ၣ်ယကဘၣ်မၤဒ်လဲၣ်.”",
			"26": "<sup>26</sup> ယ့ၣ်ၡူးစံးဆၢအီၤ, “တၢ်ကွဲးအသးစီဆှံတဖၣ်စံးဝဲဒ်လဲၣ်. နထုးထီၣ်နဲအခီပညီဒ်လဲၣ်.”",
			"27": "<sup>27</sup> ပှၤတဂၤန့ၣ်စံးဆၢတၢ်ဒီးစံးဝဲ, “နကဘၣ်အဲၣ်ကစၢ်ယွၤနကစၢ်လၢနသူၣ်ကံၢ်သးလဲ, လၢနသးဒီဖျၢၣ်, လၢနဂံၢ်နဘါခဲလၢာ်, ဒီးလၢနတၢ်ကူၣ်တၢ်ဆးခဲလၢာ်, ဒီးနကဘၣ်အဲၣ်ပှၤလၢနဃၢၤဒ်နအဲၣ်လီၤနသးဒၣ်နဲအသိးလီၤ.”",
			"28": "<sup>28</sup> ယ့ၣ်ၡူးစံးဆၢအီၤ, “နတၢ်စံးဆၢဘၣ်မးလီၤ. အိၣ်မူထွဲအခံ, ဒီးနကမူနဲလီၤ.”",
			"29": "<sup>29</sup> ဘၣ်ဆၣ်ဒီး, ပှၤသ့တၢ်ဘူၣ်တၢ်ဘါအတၢ်သိၣ်တၢ်သီတဂၤအံၤသးအိၣ် ပာ်တီပာ်လိၤအသးသတးဒီးသံကွၢ်ယ့ၣ်ၡူး, “ပှၤလၢယဃၢၤမ့ၢ်မတၤတဂၤလဲၣ်.”",
			"30": "<sup>30</sup> ယ့ၣ်ၡူးစံးဆၢဝဲ, “တဘျီပှၤအိၣ်ဝဲဒၣ်တဂၤ, ဒီးဖဲအဝဲလဲၤလီၤလၢဝ့ၢ်ယရူၤၡလ့ၣ်ဆူဝ့ၢ်ယရံၤဃိန့ၣ်, လီၤဘၣ်လၢတမျာ်အကျါ, ဒီးအဝဲသ့ၣ်ဘ့ၣ်လီၤကွံာ်အကူအသိး, ဟံးန့ၢ်အတၢ်ခဲလၢာ်, တီၢ်အီၤဘူးအကသံဒီးပာ်တ့ၢ်အီၤန့ၣ်လီၤ.",
			"31": "<sup>31</sup> တၢ်မၤအသးလၢပှၤလုၢ်တၢ်အခိၣ်တဂၤလဲၤဘၣ်အတီၤဖဲကျဲအဝဲန့ၣ်လီၤ. ဖဲအဝဲဒၣ်ထံၣ်ပှၤတဂၤန့ၣ်, အဝဲဒၣ်လဲၤပူၤကွံာ်အီၤလၢကျဲအဂၤတကပၤလီၤ.",
			"32": "<sup>32</sup> ဒ်န့ၣ်အသိး, ပှၤလ့ၤဝံဖိတဂၤဟဲဖဲန့ၣ်စ့ၢ်ကီး, လဲၤဃီၤဝဲ, ဒီးကွၢ်ပှၤတဂၤန့ၣ်ဒီး လဲၤပူၤကွံာ်အီၤလၢကျဲအဂၤတကပၤန့ၣ်လီၤ.",
			"33": "<sup>33</sup> မ့မ့ၢ်ပှၤၡၤမရံဖိတဂၤ, ဖဲအဝဲဒၣ်လဲၤတၢ်, ဒီးဟဲဘၣ်ဖဲပှၤတဂၤအိၣ်ဝဲအလီၢ်ဒီးထံၣ်ဘၣ်အီၤန့ၣ်, အဝဲဒၣ်သးကညီၤဘၣ်အီၤလီၤ.",
			"34": "<sup>34</sup> အဝဲဒၣ်လဲၤဃီၤဆူအအိၣ်, လူလီၤသိဒီးစပံးထံလၢအပူၤလီၢ်ပူၤကျဲတဖၣ်အလိၤ, ဒီးဘိၣ်ဘံထီၣ်ဝဲလီၤ. အန့ၣ်ဝံၤအလီၢ်ခံအဝဲဒၣ်ပာ်ထီၣ်အီၤလၢအနီၢ်ကစၢ်ဒၣ်ဝဲအဆၣ်ဖိကီၢ်ဖိ အလိၤ, ဒီးဆှၢအီၤဆူပှၤသမှံၤအဘျီၣ်တဖျၢၣ်ဒီးအံးထွဲကွၢ်ထွဲအီၤဖဲန့ၣ်လီၤ.",
			"35": "<sup>35</sup> မုၢ်ဆ့ၣ်ထီၣ်တနံၤန့ၣ်, အဝဲဒၣ်ထုးထီၣ်စ့ဒန့ၤရံခံဘ့ၣ်, ဒီးဟ့ၣ်ဝဲဘျီၣ်ခိၣ်, ဒီးစံးဘၣ်အီၤ, ‘အံးထွဲကွၢ်ထွဲအီၤတက့ၢ်. ဒီးဖဲယဟဲက့ၤန့ၣ်, ယကဟ့ၣ်ကဒါက့ၤနၤကယဲၢ်တၢ်လၢနဘၣ်လၢာ်အါထီၣ်နဲလၢ အဝဲဒၣ်အဂီၢ်န့ၣ်လီၤ.’ ”",
			"36": "<sup>36</sup> ဒီးယ့ၣ်ၡူးမၤကတၢၢ်အတၢ်ကတိၤဒီးစံးဝဲ, “လၢနတၢ်ထံၣ်န့ၣ်, ပှၤသၢဂၤအံၤအကျါ, ပှၤမၤဘၣ်ပှၤလၢတမျာ်ဒိအီၤတဂၤဒ်ပှၤလၢအဃၢၤတဂၤအသိးန့ၣ်, မ့ၢ်ဖဲလဲၣ်တဂၤလဲၣ်.”",
			"37": "<sup>37</sup> ပှၤသ့တၢ်ဘူၣ်တၢ်ဘါအတၢ်သိၣ်တၢ်သီတဂၤအံၤစံးဆၢဝဲ, “မ့ၢ်ပှၤလၢအဂ့ၤလၢအဝဲဒၣ်အဖီခိၣ်တဂၤန့ၣ်လီၤ.” ယ့ၣ်ၡူးစံးဆၢဝဲ, “လဲၤ ဒီးမၤနဲဒ်န့ၣ်အသိးတက့ၢ်.”",
			"38": "<sup>38</sup> ဖဲယ့ၣ်ၡူးဒီးအပျဲၢ်အဘီၣ်တဖၣ်လဲၤကဒီးတၢ်ဆူညါန့ၣ်, အဝဲသ့ၣ်လဲၤတုၤလၢသဝီတဖျၢၣ်ဖဲပိာ်မုၣ်တဂၤလၢအမံၤမ့ၢ် နီၢ်မၢ်သၤ, တူၢ်လိာ်ခီၣ်ဆၢအီၤလၢအဝဲဒၣ်အဟံၣ်ပူၤလီၤ.",
			"39": "<sup>39</sup> အဝဲဒၣ်အိၣ်ဒီးအဒီပုၢ်ဝဲၢ်မုၣ်တဂၤလၢအမံၤမ့ၢ်နီၢ်မၤရံ, လၢအဆ့ၣ်နီၤဖဲကစၢ်အခီၣ်ထံးဒီးဒိကနၣ်အဝဲအတၢ်သိၣ် လီၤသီလီၤတၢ်န့ၣ်လီၤ.",
			"40": "<sup>40</sup> နီၢ်မၢ်သၤအသးဘၣ်တံာ်တာ်လၢတၢ်ဖံးတၢ်မၤခဲလၢာ်လၢ အဘၣ်မၤဝဲတဖၣ်အဃိလီၤ. လၢတၢ်န့ၣ်အဃိအဝဲဒၣ်လဲၤဃီၤဆူ အအိၣ်ဒီးစံးဝဲ, “ကစၢ်ဧၢ, ယဒီပုၢ်ဝဲၢ်မုၣ်ဒုးမၤယၤတၢ်မၤခဲလၢာ်ထဲ တဂၤဧိၤန့ၣ်, နတပာ်လၢအမ့ၢ်တၢ်နီတမံၤဘၣ်ဧါ. တဲအီၤလၢအကဟဲမၤစၢၤယၤတက့ၢ်.”",
			"41": "<sup>41</sup> ကစၢ်ယ့ၣ်ၡူးစံးဆၢအီၤ, “နီၢ်မၢ်သၤဧၢ, နီၢ်မၢ်သၤဧၢ, နဲဒၣ်အံၤ, နဘၣ်ကိၢ်ဘၣ်ဂီၤဒီးနသးဘၣ်တံာ်တာ်လၢတၢ်အါမံၤအဃိလီၤ.",
			"42": "<sup>42</sup> ဘၣ်ဆၣ်ဒီးတၢ်လၢအလိၣ်အိၣ်ဝဲထဲတမံၤဧိၤလီၤ. နီၢ်မၤရံဃုထၢတ့ၢ်ဝဲတၢ်လၢအဂ့ၤအဘၣ်တမံၤဒီးပှၤ တဟံးထီၣ်ကွံာ်အီၤလၢအအိၣ်နီတဂၤဘၣ်လီၤ.”"
		},
		"11": {
			"1": "<sup>1</sup> ဘၣ်တနံၤန့ၣ်, ယ့ၣ်ၡူးဃ့ဘါထုကဖၣ်တၢ်ဖဲတၢ်လီၢ်တတီၤလီၤ. ဖဲအဝဲဒၣ်အတၢ်ထုကဖၣ်ကတၢၢ်န့ၣ်, အဝဲအပျဲၢ်အဘီၣ်အကျါ တဂၤစံးဘၣ်အီၤ, “ကစၢ်ဧၢ, သိၣ်လိပှၤလၢပကဃ့ဘါထုကဖၣ်တၢ်, ဒ်စီၤယိၤဟၣ်သိၣ်လိအပျဲၢ်အဘီၣ်တဖၣ်အသိးန့ၣ်တက့ၢ်.”",
			"2": "<sup>2</sup> ယ့ၣ်ၡူးစံးဘၣ်အဝဲသ့ၣ်, “သုကဘၣ်ဃ့ဘါထုကဖၣ်တၢ်ဒ်အံၤအသိးလီၤ. ပၢ်ဧၢ, မ်နမံၤဘၣ်တၢ်ပာ်စီဆှံအီၤတက့ၢ်. မ်နဘီနမုၢ်ဟဲတက့ၢ်.",
			"3": "<sup>3</sup> ဟ့ၣ်ပှၤတနံၤဘၣ်တနံၤအတၢ်အီၣ်လၢ ပလိၣ်ဘၣ်အီၤန့ၣ်တက့ၢ်.",
			"4": "<sup>4</sup> ပျၢ်ကွံာ်ပတၢ်ဒဲးတူာ်ဒဲးဘးတဖၣ်တက့ၢ်. အဂ့ၢ်ဒ်အံၤ, ပပျၢ်ကွံာ်ပှၤကိးဂၤဒဲးလၢ အမၤကမၣ်ပှၤတဖၣ်အတၢ်ကမၣ်လီၤ. ဒီးသုတဒုးလဲၤနုာ်ပှၤဆူတၢ်လ့ပစီအပူၤတဂ့ၤ.”",
			"5": "<sup>5</sup> ဒီးယ့ၣ်ၡူးစံးဘၣ်အပျဲၢ်အဘီၣ်တဖၣ်, “ပစံးဒၣ်ကလိာ်, သုဝဲအကျါတဂၤမ့ၢ်လဲၤဆူအတံၤသကိးတဂၤအဟံၣ်ဖဲဖးဖီမုၢ် အကတီၢ်ဒီးစံးဘၣ်အီၤ, ‘တံၤသကိးဧၢ, ပျဲယဟံးလိၢ်ကိၣ်သၢဖျၢၣ်လၢနအိၣ်တက့ၢ်.",
			"6": "<sup>6</sup> ယတံၤသကိးလၢအလဲၤတၢ်တဂၤဟဲတုၤလၢယဟံၣ်ဒီးလၢအဝဲဒၣ် အဂီၢ်န့ၣ်, ယတၢ်အီၣ်တၢ်အီတအိၣ်နီတမံၤဘၣ်.’",
			"7": "<sup>7</sup> ဒီးပစံးဒၣ်ကလိာ်, သုတံၤသကိးမ့ၢ်စံးဆၢသုလၢဟံၣ်ပူၤ, ‘တဘၣ်မၤတံာ်တာ်ယၤတဂ့ၤ. ပဲတြီအိၣ်ကးတံာ်ဃာ်အသးလံ, ဒီးယဖိယလံၤဒီးယၤပအိၣ်လၢလီၢ်မံအပူၤလံ. ယဂဲၤဆၢထၢၣ်ဟ့ၣ်နၤတၢ်တသ့နီတမံၤဘၣ်’",
			"8": "<sup>8</sup> အန့ၣ်ဒီး, တၢ်ကမၤအသးဒ်လဲၣ်. ယစံးဘၣ်တဲဘၣ်သု, အဝဲမ့ၢ်တဂဲၤဆၢထၢၣ်ဒီးဟ့ၣ်နၤကိၣ်လၢနမ့ၢ်အတံၤသကိး အဃိဘၣ်ဆၣ်ဒီး, အဝဲဒၣ်ကဂဲၤဆၢထၢၣ်ဟ့ၣ်နၤတၢ်ခဲလၢာ်ခဲဆ့လၢ နလိၣ်ဘၣ်အီၤမ့ၢ်လၢနဃ့ဝံၤဃ့က့ၤတၢ်န့ၣ်နတမဲာ်ဆှးဘၣ် အဃိလီၤ.",
			"9": "<sup>9</sup> ဒီးလၢတၢ်န့ၣ်အဃိယစံးဘၣ်တဲဘၣ်သုဃ့တၢ်တက့ၢ်. ဒီးသုကန့ၢ်ဘၣ်တၢ်လီၤ. ဃုတၢ်တက့ၢ်, ဒီးသုကထံၣ်န့ၢ်တၢ်လီၤ. ဒိတကျိာ်တၢ်တက့ၢ်, ဒီးတြဲၤကဘၣ်တၢ်အိးထီၣ်အီၤလၢသုဂီၢ်လီၤ.",
			"10": "<sup>10</sup> အဂ့ၢ်ဒ်အံၤ, ကယဲၢ်ပှၤလၢအဃ့တၢ်န့ၣ်ကန့ၢ်ဘၣ်ဝဲ, ဒီးပှၤလၢအဃုတၢ်န့ၣ်ကထံၣ်န့ၢ်ဝဲ, ဒီးပှၤလၢအဒိတကျိာ်တၢ်န့ၣ် တြဲၤကဘၣ်တၢ်အိးထီၣ်န့ၢ်အီၤလီၤ.",
			"11": "<sup>11</sup> သုဝဲလၢအမ့ၢ်ပၢ်တဖၣ်အကျါတဂၤဂၤ, အဖိခွါမ့ၢ်ဃ့ညၣ်န့ၣ်ကဟ့ၣ်အီၤလၢဂုၢ်တဘိဧါ.",
			"12": "<sup>12</sup> မ့တမ့ၢ်ဘၣ်ဒီးမ့ၢ်ဃ့တၢ်အဒံၣ်တဖျၢၣ်န့ၣ်, ကဟ့ၣ်အီၤလၢပတ့ၤချဲးတဘိဧါ.",
			"13": "<sup>13</sup> သုအၢသုသီသနာ်က့, သုသ့ၣ်ညါဟ့ၣ်သုဖိသုလံၤလၢတၢ်အဂ့ၤတဖၣ်လီၤ. မ့မ့ၢ်ဒ်န့ၣ်ဒီး, ပၢ်အိၣ်လၢမူခိၣ်တဂၤန့ၣ်, ကဟ့ၣ်သးစီဆှံလၢပှၤလၢအဃ့အီၤတဖၣ်န့ၣ် အါန့ၢ်အန့ၣ်တက့ၢ်ဆံးဒိၣ်လဲၣ်.”",
			"14": "<sup>14</sup> ယ့ၣ်ၡူးဟီထီၣ်ကွံာ်တၢ်နါလၢအတအုၣ်တဒုလီၤ. ဖဲတၢ်နါအဝဲန့ၣ်ဟးထီၣ်ကွံာ်ဒီး, ပှၤအုးအးတဂၤန့ၣ်ကတိၤထီၣ်တၢ်လီၤ. ပှၤဂီၢ်မုၢ်တဖၣ်ကမၢကမၣ်,",
			"15": "<sup>15</sup> ဘၣ်ဆၣ်ဒီးပှၤတနီၤစံးဝဲ, “ပှၤလၢအဟ့ၣ်အီၤတၢ်စိတၢ်ကမီၤလၢ အကဟီထီၣ်ကွံာ်တၢ်နါတဖၣ်န့ၣ်, မ့ၢ်ဝဲတၢ်နါတဖၣ်အခိၣ်, ဘၤဧၤလးစဘူာ်လီၤ.”",
			"16": "<sup>16</sup> မ့မ့ၢ်ပှၤအဂၤတဖၣ်သးအိၣ်မၤကွၢ်အီၤသတးဒီး, မၢအဝဲဒၣ်မၤတၢ်လီၤလးတမံၤဒ်သိးအကပာ်ဖျါထီၣ် ကစၢ်ယွၤအတၢ်ဘၣ်အသးလၢအီၤအဂီၢ်န့ၣ်လီၤ.",
			"17": "<sup>17</sup> ဘၣ်ဆၣ်ဒီးယ့ၣ်ၡူးသ့ၣ်ညါအဝဲသ့ၣ်အတၢ်ဆိကမိၣ်တဖၣ်, ဒီးစံးဘၣ်အဝဲသ့ၣ်, “ထံကီၢ်တဘ့ၣ်ဘ့ၣ်လၢအမၤလီၤဖးလီၤ အသးဒီးအ့ၣ်လိာ်ဆိးက့လိာ်အသးန့ၣ်, တအိၣ်ဂၢၢ်ဆိးကျၢၤယံာ်ယံာ်ဘၣ်. ဒူၣ်ဖိထၢဖိတဒူၣ်လၢအလီၤဖးဒီးထီဒုၣ်ထီဒါလိာ်အသးန့ၣ်, ကလီၤပှီၢ်ကွံာ်ဝဲဒၣ်လီၤ.",
			"18": "<sup>18</sup> လၢတၢ်န့ၣ်အဃိ, မုၣ်ကီၤလံၢ်အဘီအမုၢ်မ့ၢ်အိၣ်ဒီးကရူၢ်တဖၣ် လၢအဒုးလိာ်အသးတဖုဒီးတဖုန့ၣ်, အိၣ်ဂၢၢ်ဆိးကျၢၤကသ့ဝဲ လၢကျဲဒ်လဲၣ်. သုစံးလၢယဟီထီၣ်ကွံာ်တၢ်နါတဖၣ်မ့ၢ်လၢ ဘၤဧၤလးစဘူာ်ဟ့ၣ်ယၤတၢ်စိကမီၤလၢယကမၤယဲအဂီၢ်လီၤ.",
			"19": "<sup>19</sup> ယမ့ၢ်ဟီထီၣ်ကွံာ်အဝဲသ့ၣ်လၢကျဲဒ်အံၤဒီး, သုပျဲၢ်သုဘီၣ်တဖၣ်ဟီထီၣ်ကွံာ်အဝဲသ့ၣ်လၢကျဲဒ်လဲၣ်. သုပျဲၢ်သုဘီၣ်ဒၣ်ဝဲတဖၣ်အုၣ်အသးလၢသုတၢ်ကတိၤန့ၣ် ကမၣ်ဝဲလီၤ.",
			"20": "<sup>20</sup> တမ့ၢ်ဘၣ်. မ့မ့ၢ်တခီယဟီထီၣ်ကွံာ်တၢ်ဝံတၢ်နါ တဖၣ်လၢကစၢ်ယွၤအစိကမီၤတခီ, ဒီးတၢ်တမံၤအံၤအုၣ်အသးလၢကစၢ်ယွၤအဘီအမုၢ် ဟဲတုၤအိၣ်သုလံန့ၣ်လီၤ.",
			"21": "<sup>21</sup> ဖဲပှၤဂံၢ်ဆူၣ်ဘါဆူၣ်တဂၤလၢအအိၣ်ဒီးအတၢ်စုကဝဲၤ ကတဲာ်ကတီၤအသးခဲလၢာ်, အိၣ်ခိးကွၢ်ထွဲအဟံၣ်အဃီဒၣ်ဝဲန့ၣ်, အတၢ်ဖိတၢ်လံၤတဖၣ်တလီၤမၢ်ကွံာ်ဘၣ်.",
			"22": "<sup>22</sup> ဘၣ်ဆၣ်ဒီး, ဖဲပှၤလၢအဂံၢ်အဘါဆူၣ်န့ၢ်အီၤတဂၤ ဟဲဒုးဒီးမၤနၢၤကွံာ်အီၤန့ၣ်, အဝဲစိာ်ကွံာ်တၢ်စုကဝဲၤလၢဟံၣ်ကစၢ်သန့ၤအသးလၢအီၤတဖၣ်ခဲ လၢာ်, ဒီးနီၤဖးလီၤတၢ်လၢအဂုာ်န့ၢ်ဝဲတဖၣ်လီၤ.",
			"23": "<sup>23</sup> ပှၤတဂၤလၢ်လၢ်လၢအတအိၣ်ပှိၤယၤန့ၣ်, မ့ၢ်နီၢ်နီၢ်အထီဒါယၤလီၤ. ပှၤတဂၤလၢ်လၢ်လၢအတထၢဖှိၣ်စၢၤယၤတၢ်န့ၣ်, မ့ၢ်နီၢ်နီၢ်အမၤလီၤပြံလီၤပြါတၢ်လီၤ.",
			"24": "<sup>24</sup> ဖဲတၢ်နါတဒုဟးထီၣ်ကွံာ်လၢပှၤကညီတဂၤအပူၤန့ၣ်, အဝဲဒၣ်ဟးလၢတၢ်လီၢ်အဃ့ထီဒီးလူၤဃုဝဲတၢ်လီၢ်တတီၤလၢ အကအိၣ်ဘှံးအိၣ်သါဝဲအဂီၢ်လီၤ. အဝဲမ့ၢ်တထံၣ်ဝဲနီတတီၤဘၣ်ဒီး, စံးလီၤက့ၤအသးဒၣ်ဝဲ, ‘ယကက့ၤကဒါက့ၤဆူယဟံၣ်လၢ ယဟးထီၣ်တ့ၢ်ယဲလၢအပူၤတဖျၢၣ်န့ၣ်လီၤ.’",
			"25": "<sup>25</sup> လၢတၢ်န့ၣ်အဃိအဝဲဒၣ်က့ၤကဒါက့ၤဒီးထံၣ်ဝဲဟံၣ်န့ၢ်ကဆှဲ ကဆှီဒီးအိၣ်ကတဲာ်ကတီၤအသးလၢအဂ့ၢ်အဝီလီၤ.",
			"26": "<sup>26</sup> တုၤနုၤတစုအဝဲဒၣ်ဟးထီၣ်ဒီးဟဲက့ၤကိးတၢ်နါအဂၤနွံဒုလၢ အအၢန့ၢ်အဝဲအနီၢ်ကစၢ်, ဒီးအဝဲသ့ၣ်ဟဲဒီးအိၣ်ဝဲဆိးဝဲဖဲန့ၣ်လီၤ. လၢတၢ်န့ၣ်အဃိ, လၢခံကတၢၢ်န့ၣ်ပှၤကညီအဝဲန့ၣ်အၢဒိၣ်န့ၢ်ဒံးလၢ အခီၣ်ထံးတက့ၢ်လီၤ.”",
			"27": "<sup>27</sup> ဖဲယ့ၣ်ၡူးကတိၤတၢ်ကတိၤတထံၣ်အံၤဝံၤန့ၣ်, ပိာ်မုၣ်တဂၤကတိၤထီၣ်တၢ်လၢပှၤကမျၢၢ်အကျါဒီးစံးဘၣ်အီၤ, “ပိာ်မုၣ်လၢအဆံးစၢ်ထီၣ်နၤဒီးဒုးအီၣ်နုၢ်နၤတဂၤန့ၣ်, မ့ၢ်ပှၤလၢအဘၣ်ဆိၣ်ဂ့ၤလီၤ.",
			"28": "<sup>28</sup> ဘၣ်ဆၣ်ဒီးယ့ၣ်ၡူးစံးဆၢဝဲ, “ပှၤလၢအဘၣ်ဆိၣ်ဂ့ၤဝဲတဖၣ်န့ၣ်, အနီၢ်နီၢ်, မ့ၢ်ပှၤလၢအနၢ်ဟူကစၢ်ယွၤအကလုၢ်ကထါဒီးစူၢ်ဝဲန့ၣ်လီၤ.”",
			"29": "<sup>29</sup> ဖဲပှၤဂီၢ်မုၢ်အိၣ်ဝးတရံးယ့ၣ်ၡူးအါထီၣ်ဝဲန့ၣ်, အဝဲဒၣ်ကတိၤထီၣ်တၢ်ဒီးစံးဝဲ, “ပှၤကညီလၢမုၢ်မဆါတနံၤအံၤတဖၣ်အၢဝဲသီဝဲဆံးဒိၣ်လဲၣ်. အဝဲသ့ၣ်ဃ့တၢ်လီၤလးတမံၤ, ဘၣ်ဆၣ်ဒီးတၢ်တဟ့ၣ်အီၤလၢတၢ်လီၤလးနီတမံၤဘၣ်. တၢ်ကဟ့ၣ်အီၤထဲတၢ်လီၤလးတမံၤလၢအဘၣ်ဃးဒီး စီၤယိၤနါန့ၣ်လီၤ.",
			"30": "<sup>30</sup> ဒ်ဝံယိၤနါမ့ၢ်တၢ်ပနီၣ်တမံၤလၢပှၤနံၤနဝ့ဖိတဖၣ်အဂီၢ်အသိးန့ၣ်, ပှၤကညီဖိခွါကမ့ၢ်တၢ်ပနီၣ်လၢပှၤတစိၤအံၤအဂီၢ်လီၤ.",
			"31": "<sup>31</sup> လၢမုၢ်စံၣ်ညီၣ်အနံၤန့ၣ်, ၡဘၤအနီၢ်ပၤမုၣ်ကဂဲၤဆၢထၢၣ်ဒီး ပာ်တၢ်ကမၣ်ထီဒါပှၤတစိၤအံၤ, အဂ့ၢ်မ့ၢ်လၢအဝဲဒၣ်ဟဲလၢတၢ်လီၢ်ဖးယံၤဖးစၢၢ်ဒ်သိး အကနၢ်ဟူဘၣ်စီၤၡလိၤမိၤအတၢ်သိၣ်လိလၢ အလၢပှဲၤဒီးတၢ်ကူၣ်ဘၣ်ကူၣ်သ့အဃိလီၤ. မ့မ့ၢ်, ယစံးဘၣ်သု, ပှၤလၢအဒိၣ်န့ၢ်ဒံးစီၤၡလိၤမိၤအိၣ်မးဝဲဖဲအံၤတဂၤလီၤ.",
			"32": "<sup>32</sup> လၢမုၢ်စံၣ်ညီၣ်နံၤန့ၣ်, ပှၤနံၤနဝ့ဖိတဖၣ်ကဂဲၤဆၢထၢၣ် ဒီးပာ်တၢ်ကမၣ်ထီဒါသု, အဂ့ၢ်မ့ၢ်လၢအဝဲသ့ၣ်ဃၣ်ကဒါကွံာ်အသးလၢ အတၢ်ဒဲးတူာ်ဒဲးဘးတဖၣ်ဖဲအနၢ်ဟူဘၣ်စီၤယိၤနါစံၣ်တဲၤတဲလီၤတၢ် အဃိလီၤ. ဒီးယစံးဘၣ်သု, ပှၤလၢအဒိၣ်န့ၢ်ဒံးစီၤယိၤနါအိၣ်မးဝဲဖဲအံၤတဂၤလီၤ.",
			"33": "<sup>33</sup> ပှၤတဒွဲၣ်ထီၣ်မ့ၣ်အူဒၢဝံၤဒီးပာ်ခူသူၣ်ဝဲ, မ့တမ့ၢ်ပာ်ဝဲလၢနာ်အဖီလာ်နီတဂၤန့ၣ်ဘၣ်. မ့မ့ၢ်, အဝဲဒၣ်ပာ်ထီၣ်အီၤလၢတၢ်ပာ်မ့ၣ်အူဒၢအလီၢ်, ဒ်သိးပှၤကထံၣ်ဘၣ်တၢ်ကပီၤဖဲပှၤဟဲနုာ်လီၤအဆၢကတီၢ်န့ၣ်လီၤ.",
			"34": "<sup>34</sup> သုမဲာ်ချံတဖၣ်မၤအသးဒ်မ့ၣ်အူဒၢတဖျၢၣ်လၢသုနီၢ်ခိအဂီၢ်လီၤ. ဖဲနမဲာ်ဆးအဆၢကတီၢ်န့ၣ်, နနီၢ်ခိဒီဂၤညါလၢပှဲၤဒီးတၢ်ကပီၤလီၤ. မ့မ့ၢ်ဖဲနမဲာ်ယုာ်န့ၣ်, နနီၢ်ခိဒီဂၤညါကအိၣ်လၢတၢ်ခံးတၢ်နၤအပူၤလီၤ.",
			"35": "<sup>35</sup> လၢတၢ်န့ၣ်ဃိ, ပလီၢ်နသးဒ်သိးတၢ်ကပီၤအိၣ်လၢနပူၤ အသုတမ့ၢ်တၢ်ခံးတၢ်နၤတဂ့ၤတက့ၢ်.",
			"36": "<sup>36</sup> မ်ဒ်န့ၣ်ဒီးနနီၢ်ခိဒီဂၤညါမ့ၢ်လၢပှဲၤဒီးတၢ်ကပီၤ, ဒီးမ့ၢ်တအိၣ်လၢတၢ်ခံးတၢ်နၤအပူၤဘၣ်န့ၣ်, ကကပီၤထီၣ်ဝဲကပြုၢ်ကပြီၤဒီဂၤညါ, ဒ်မ့ၣ်အူဒၢတဖျၢၣ်ကပီၤထီၣ်ဝဲလၢနဂီၢ်အိၣ်ဒီး အတၢ်ကပြုၢ်ကပြီၤအသိးန့ၣ်လီၤ.”",
			"37": "<sup>37</sup> ဖဲယ့ၣ်ၡူးကတိၤတၢ်ဝံၤန့ၣ်, ပှၤဖၤရံၤၡဲတဂၤကွဲအီၤဒ်သိးအကအီၣ် တၢ်ဒီးအီၤလီၤ. လၢတၢ်န့ၣ်အဃိအဝဲဒၣ်လဲၤနုာ်, ဒီးဆ့ၣ်နီၤဝဲဒ်သိး အကအီၣ်တၢ်လီၤ.",
			"38": "<sup>38</sup> ပှၤဖၤရံၤၡဲတဂၤန့ၣ်ကမၢကမၣ်ဝဲ, ဖဲအပာ်သူၣ်ပာ်သးလၢယ့ၣ်ၡူးတချုးအီၣ်တၢ်ဒံးဘၣ်ဒီး, တသ့အစုဘၣ်အဃိန့ၣ်လီၤ.",
			"39": "<sup>39</sup> လၢတၢ်န့ၣ်အဃိကစၢ်ယ့ၣ်ၡူးစံးဘၣ်အီၤ, “ခဲကနံၣ်အံၤ, သုဝဲပှၤဖၤရံၤၡဲတဖၣ်သုမၤကဆှီလီခီလၢအချၢတကပၤလီၤ. မ့မ့ၢ်လၢသုပူၤတခီန့ၣ်သုလၢပှဲၤဒီးတၢ်စုဆူၣ်ခီၣ်တကးဒီးတၢ် အၢတၢ်သီလီၤ.",
			"40": "<sup>40</sup> ပှၤဟးဂီၤဖိသ့ၣ်ဧၢ, မ့ၢ်ကစၢ်ယွၤလၢအတ့လီၤပာ်လီၤတၢ်အိၣ် လၢတၢ်ချၢန့ၣ်, တတ့လီၤပာ်လီၤစ့ၢ်ကီးတၢ်အိၣ်လၢတၢ်အိပူၤဘၣ်ဧါ.",
			"41": "<sup>41</sup> မ့မ့ၢ်, ဟ့ၣ်ပှၤဖှီၣ်ဖိယာ်ဖိတဖၣ်တၢ်အိၣ်လၢသုလီခီတဖၣ်အပူၤန့ၣ် တက့ၢ်. ဒီးတၢ်ခဲလၢာ်ခဲဆ့ကကဆှီဝဲလၢသုဂီၢ်လီၤ.",
			"42": "<sup>42</sup> ပှၤဖၤရံၤၡဲသ့ၣ်ဧၢ, သုဘၣ်အဖှီၣ်ဆံးဒိၣ်လဲၣ်. ဟီၣ်ဝီၤသွ့, ဒီးပံကနၣ်အဒိးဒီးကသံၣ်အမုၢ်အဂၤတမံၤလၢ်လၢ်န့ၣ် သုဟ့ၣ်မၤဘူၣ်ဆူကစၢ်ယွၤအအိၣ်အပူတဆံန့ၣ်တပူလီၤ. ဘၣ်ဆၣ်သုကွၢ်ကပာ်တၢ်စံၣ်ညီတီဒီးတၢ်အဲၣ်ကစၢ်ယွၤလီၤ. တၢ်သ့ၣ်တဖၣ်အံၤ, သုကြၢးအိၣ်မူထွဲအခံ, ဒီးသုတကြၢးကွၢ်ကပာ်ကွံာ်စ့ၢ်ကီးတၢ်အဂၤတဖၣ်န့ၣ်ဘၣ်.",
			"43": "<sup>43</sup> ပှၤဖၤရံၤၡဲသ့ၣ်ဧၢ, သုဘၣ်အဖှီၣ်ဆံးဒိၣ်လဲၣ်. သုအဲၣ်ဒိးလီၢ်ဆ့ၣ်နီၤအဂ့ၤကတၢၢ်တဖၣ်လၢဘူၣ်ဘျီၣ်လၢအမ့ၢ် တၢ်ဘါလီၢ်တဖၣ်အပူၤ, ဒီးလၢဖၠါပူၤန့ၣ်သုအဲၣ်ဒိးပှၤကတိၤဆၢဂ့ၤသုလၢ တၢ်ယူးယီၣ်ပာ်ကဲအပူၤလီၤ.",
			"44": "<sup>44</sup> သုဘၣ်အဖှီၣ်ဆံးဒိၣ်လဲၣ်. သုလီၤဂာ်ဒီးတၢ်သွၣ်ခိၣ်လၢ အတဘၣ်တၢ်မၤနီၣ်မၤဃါအီၤတဖၣ်, လၢပှၤကညီဟးလၢအဖီခိၣ်ဒီးတသ့ၣ်ညါဝဲဘၣ်န့ၣ်လီၤ.”",
			"45": "<sup>45</sup> ပှၤသ့တၢ်ဘူၣ်တၢ်ဘါအတၢ်သိၣ်တၢ်သီအကျါတဂၤစံးဘၣ်အီၤ, “သရၣ်ဧၢ, ဖဲနကတိၤတၢ်ကတိၤတထံၣ်အံၤန့ၣ်, မ့ၢ်နကတိၤဒုၣ်ဒွဲၣ်, ကတိၤတရီတပါပှၤစ့ၢ်ကီးန့ၣ်လီၤ.”",
			"46": "<sup>46</sup> ယ့ၣ်ၡူးစံးဆၢဝဲ, “ပှၤသ့တၢ်ဘူၣ်တၢ်ဘါအတၢ်သိၣ်တၢ်သီတဖၣ်စ့ၢ်ကီး သုဘၣ်အဖှီၣ်ဆံးဒိၣ်လဲၣ်. သုပာ်ထီၣ်တၢ်ဝံတၢ်ယိးလၢပှၤဝံအီၤကီတဖၣ်လၢပှၤဂီၢ်မုၢ်အလိၤ, မ့မ့ၢ်သုဝဲတခီ, လၢသုကစိာ်စၢၤအီၤတၢ်ဝံတၢ်ယိးတဖၣ်န့ၣ်အဂီၢ်, သုစုမုၢ်တဘိဒၣ်လဲာ်သုတယူာ်ထီၣ်အီၤဘၣ်.",
			"47": "<sup>47</sup> သုဘၣ်အဖှီၣ်ဆံးဒိၣ်လဲၣ်. သုမၤထီၣ်တၢ်သွၣ်ခိၣ်အပူၤလၢအဂ့ၤတဖၣ်လၢဝံတဖၣ်အဂီၢ်, ဝံတဖုဃီလၢသုပၢ်လၢပျၢၤတဖၣ်မၤသံတ့ၢ်ဝဲန့ၣ်လီၤ.",
			"48": "<sup>48</sup> မ့မ့ၢ်ဒ်န့ၣ်ဒီးသုအၢၣ်လီၤသုဝဲလၢသုဘၣ်သူၣ်ဘၣ်သးတၢ်လၢ သုပၢ်လၢပျၢၤတဖၣ်မၤတ့ၢ်ဝဲန့ၣ်လီၤ. အဂ့ၢ်ဒ်အံၤ, အဝဲသ့ၣ်မၤသံဝံတဖၣ်န့ၣ်, ဒီးသုဝဲသုမၤထီၣ်အဝဲသ့ၣ်အတၢ်သွၣ်ခိၣ်အပူၤတဖၣ်လီၤ.",
			"49": "<sup>49</sup> လၢတၢ်ဂ့ၢ်တမံၤအံၤအဃိ, ကစၢ်ယွၤအတၢ်ကူၣ်ဘၣ်ကူၣ်သ့စံးဝဲ, “ယကဆှၢလီၤန့ၢ်အဝဲသ့ၣ်လၢဝံတဖၣ်, ဒီးတၢ်မၢဖိတဖၣ်လီၤ. အဝဲသ့ၣ်ကမၤသံအီၤတနီၤ, ဒီးမၤအၢမၤနးအဂၤတဖၣ်လီၤ.",
			"50": "<sup>50</sup> လၢတၢ်န့ၣ်အဃိ, ပှၤတစိၤအံၤကဘၣ်တၢ်စံၣ်ညီၣ်အီၤလၢတၢ်မၤသံဝံခဲလၢာ် စးထီၣ်လၢတၢ်တ့လီၤသီဟီၣ်ခိၣ်လံၤလံၤ,",
			"51": "<sup>51</sup> လၢတၢ်မၤသံစီၤဟ့းဘ့းလးတုၤလီၤလၢတၢ်မၤသံစီၤစကၤ ရယၤလၢအဘၣ်တၢ်မၤသံအီၤလၢတၢ်လုၢ်လီၢ်ဒီးတၢ်လီၢ်စီဆှံ အဘၢၣ်စၢၤန့ၣ်လီၤ. မ့ၢ်လီၤ. ယစံးဘၣ်တဲဘၣ်သု, ပှၤတစိၤအံၤကဘၣ်တၢ်စံၣ်ညီၣ်အီၤလၢအဝဲသ့ၣ်တဖၣ်ခဲလၢာ်အဃိလီၤ.",
			"52": "<sup>52</sup> သုဘၣ်အဖှီၣ်ဆံးဒိၣ်လဲၣ်, ပှၤသ့တၢ်ဘူၣ်တၢ်ဘါအတၢ်သိၣ်တၢ်သီသ့ၣ်ဧၢ, သုပၢၤဃာ်လံနီၣ်ဝံာ်ခံလၢတၢ်ကအိးထီၣ်တၢ်သ့ၣ်ညါနၢ်ပၢၢ် အဟံၣ်တဖျၢၣ်န့ၣ်အတြဲၤအဂီၢ်လၢသုအိၣ်လီၤ. သုနီၢ်ကစၢ်ဒၣ်သုဝဲသုတလဲၤနုာ်ဘၣ်. ဒီးပှၤသ့ၣ်တဖၣ်လၢအဂုာ်ကျဲးစၢးလဲၤနုာ်ဝဲန့ၣ်သုတြီအီၤလီၤ.”",
			"53": "<sup>53</sup> ဖဲယ့ၣ်ၡူးဟးထီၣ်ကွံာ်လၢတၢ်လီၢ်အဝဲန့ၣ်ဒီး ပှၤသ့တၢ်ဘူၣ်တၢ်ဘါအတၢ်သိၣ်တၢ်သီတဖၣ်ဒီး ပှၤဖၤရံၤၡဲတဖၣ်ကတိၤဒုၣ်ဒွဲၣ်အီၤဆါဆါကလဲာ်ဒီးသံကွၢ် အီၤလၢတၢ်သံကွၢ်တဖၣ်ဘၣ်ဃးဒီးတၢ်အါမံၤအါကလုာ်,",
			"54": "<sup>54</sup> ဒ်သိးအကအိၣ်ခိးကနၣ်ဝဲ, ဒီးဖီၣ်န့ၢ်အီၤလၢအတၢ်ကတိၤဒၣ်ဝဲအဂီၢ်န့ၣ်လီၤ."
		},
		"12": {
			"1": "<sup>1</sup> ဖဲပှၤဂီၢ်မုၢ်လၢအကထိတဖၣ်ပာ်ဖှိၣ်ထီၣ်အသးပှဲၤကတံာ်မး တုၤဒၣ်လဲာ်ယီၢ်လိာ်ဘၣ်အသးတဂၤဒီးတဂၤအဆၢကတီၢ်န့ၣ်, ယ့ၣ်ၡူးစံးဘၣ်ဆိအပျဲၢ်အဘီၣ်တဖၣ်, “ပလီၢ်သုသးလၢပှၤဖၤရံၤၡဲတဖၣ်အကိၣ်မံၣ်လၢ အမ့ၢ်အဝဲသ့ၣ်အတၢ်ပာ်မၤအသးန့ၣ်တက့ၢ်.",
			"2": "<sup>2</sup> တၢ်တမံၤလၢ်လၢ်လၢအဘၣ်တၢ်ကးဘၢဃာ်အီၤန့ၣ်, ကဘၣ်တၢ်အိးဖျါထီၣ်အီၤ, ဒီးကယဲၢ်တၢ်ခူသူၣ်တမံၤလၢ်လၢ်န့ၣ်, ကဘၣ်တၢ်မၤဖျါထီၣ်အီၤလီၤ.",
			"3": "<sup>3</sup> လၢတၢ်န့ၣ်အဃိ, တၢ်တမံၤလၢ်လၢ်လၢသုစံးတ့ၢ်သုဝဲလၢတၢ်ခံးကျါန့ၣ်, ကဘၣ်တၢ်နၢ်ဟူအီၤလၢမုၢ်ဆါခီအတၢ်ကပီၤအဆၢကတီၢ်, ဒီးတၢ်တမံၤလၢ်လၢ်လၢသုကတိၤကသွံတ့ၢ်သုဝဲလၢပှၤအနၢ်ပူၤ လၢဒၢးအိၣ်ကးတံာ်ဃာ်အသးတဖျၢၣ်အပူၤန့ၣ်, ကဘၣ်တၢ်ကိးသတြီမၤဖျါထီၣ်အီၤလၢဟံၣ်ခိၣ်အဖီခိၣ်လီၤ.",
			"4": "<sup>4</sup> ယစံးဘၣ်တဲဘၣ်သု, ယတံၤသကိးသ့ၣ်ဧၢ, ပှၤလၢအမၤသံပနီၢ်ခိ, ဘၣ်ဆၣ်ဒီးလၢခံက့ၤ, မၤတၢ်လၢအနးဒိၣ်ဒံးတက့ၢ်တသ့ဝဲတဖၣ်န့ၣ်ပျံၤအီၤတဂ့ၤ.",
			"5": "<sup>5</sup> ယကဒုးနဲၣ်သုပှၤလၢသုကဘၣ်ပျံၤအီၤန့ၣ်လီၤ. ပျံၤကစၢ်ယွၤလၢအမၤသံပှၤဝံၤအလီၢ်ခံအိၣ်ဒီးတၢ်စိတၢ် ကမီၤလၢအကတ့ၢ်လီၤပှၤဆူလရာ်အပူၤတဂၤန့ၣ်တက့ၢ်. မ့ၢ်လီၤ. ယစံးဘၣ်တဲဘၣ်သု, ပျံၤအဝဲဒၣ်န့ၣ်တက့ၢ်.",
			"6": "<sup>6</sup> ထိၣ်ဖှံးဖိယဲၢ်ဘ့ၣ်ဘၣ်တၢ်ဆါအီၤလၢတိၢ်ခံဘ့ၣ်တမ့ၢ်ဘၣ်ဧါ. ဘၣ်ဆၣ်ဒီး, အဝဲသ့ၣ်တဘၣ်တၢ်သးပ့ၤနီၣ်ကွံာ်အီၤနီတဘ့ၣ်လၢ ကစၢ်ယွၤဘၣ်.",
			"7": "<sup>7</sup> သုခိၣ်သူအဘိတဖၣ်ဒၣ်လဲာ်ဘၣ်တၢ်ဂံၢ်နီၣ်ဃာ်အီၤလီၤ. လၢတၢ်န့ၣ်အဃိ, တဘၣ်ပျံၤတၢ်တဂ့ၤ. သုလုၢ်သုပှ့ၤဒိၣ်န့ၢ်ထိၣ်ဖှံးဖိအါဘ့ၣ်တက့ၢ်လီၤ.",
			"8": "<sup>8</sup> ယစံးဘၣ်တဲဘၣ်သု, ပှၤတဂၤလၢ်လၢ်လၢအအၢၣ်လီၤလၢပှၤအါဂၤအမဲာ်ညါ, လၢအဝဲဒၣ်ဘၣ်ဃးဒီးယၤန့ၣ်, ပှၤကညီဖိခွါကမၤတၢ်တမံၤဃီန့ၣ်လၢ အဂီၢ်, လၢကစၢ်ယွၤအကလူးတဖၣ်အမဲာ်ညါလီၤ.",
			"9": "<sup>9</sup> မ့မ့ၢ်, ပှၤတဂၤလၢ်လၢ်လၢအသမၢယၤလၢပှၤအါဂၤအမဲာ်ညါန့ၣ်, ပှၤကညီဖိခွါကသမၢစ့ၢ်ကီးအီၤလၢကစၢ်ယွၤအကလူးတဖၣ်အမဲာ် ညါလီၤ.",
			"10": "<sup>10</sup> ပှၤတဂၤလၢ်လၢ်လၢအကတိၤထီဒါဘၣ်ပှၤကညီဖိခွါလၢတၢ်ကတိၤ တဘီန့ၣ်, တၢ်ပျၢ်ကွံာ်အတၢ်ကမၣ်သ့ဝဲလီၤ. မ့မ့ၢ်, ပှၤတဂၤလၢအကတိၤဒုၣ်ဒွဲၣ်သးစီဆှံန့ၣ်, တၢ်တပျၢ်ကွံာ်အတၢ်ကမၣ်ဘၣ်.",
			"11": "<sup>11</sup> ဖဲအဝဲသ့ၣ်ဆှၢသုဆူဘူၣ်ဘျီၣ်လၢအမ့ၢ်တၢ်ဘါလီၢ်တဖၣ်အပူၤ, မ့တမ့ၢ်လၢပဒိၣ်ဖးဒိၣ်ဒီးပှၤပၢထံအီၣ်ကီၢ်တဖၣ်အမဲာ်ညါန့ၣ်, တဘၣ်ကိၢ်ဘၣ်ဂီၤလၢသုကဘၣ်စံးဆၢတၢ်ဒ်လဲၣ်, မ့တမ့ၢ်နကဘၣ်စံးဘၣ်ကတိၤတၢ်မနုၤလဲၣ်န့ၣ်တဂ့ၤ.",
			"12": "<sup>12</sup> အဂ့ၢ်ဒ်အံၤ, ဖဲဆၢကတီၢ်အဝဲန့ၣ်, သးစီဆှံကသိၣ်လိသုတၢ်လၢ သုကဘၣ်စံးဘၣ်ကတိၤအီၤန့ၣ်လီၤ.”",
			"13": "<sup>13</sup> ပှၤလၢကမျၢၢ်အကျါတဂၤစံးဘၣ်အီၤ, “သရၣ်ဧၢ, တဲဘၣ်ယဒီပုၢ်ဝဲၢ်ခွါလၢအကနီၤဖးန့ၢ်ယၤ တၢ်စုလီၢ်ခီၣ်ခိၣ်လၢပပၢ်ပာ်တ့ၢ်န့ၢ်ပှၤန့ၣ်တက့ၢ်.”",
			"14": "<sup>14</sup> ယ့ၣ်ၡူးစံးဆၢအီၤ, “စီၤဧၢ, မ့ၢ်မတၤဟ့ၣ်ယၤတၢ်စိတၢ်ကမီၤလၢယကစံၣ်ညီၣ်တၢ်, မ့တမ့ၢ်ဘၣ်ဒီးကနီၤဖးလီၤတၢ်စုလီၢ်ခီၣ်ခိၣ်လၢ သုခံဂၤအဘၢၣ်စၢၤန့ၣ်လဲၣ်.”",
			"15": "<sup>15</sup> ဒီးအဝဲဒၣ်ကတိၤတၢ်ဒီးစံးဘၣ်အဝဲသ့ၣ်ကိးဂၤဒဲး, “ပလီၢ်သူၣ်ပလီၢ်သး, ဒီးဟးဆှဲးတၢ်သးကွံကိးကလုာ်ဒဲးတက့ၢ်. အဂ့ၢ်ဒ်အံၤ, ပှၤကညီတဂၤမ့ၢ်ထူးဝဲတီၤဝဲဆံးအါဆံးအါသနာ်က့ အဝဲအတၢ်အိၣ်မူနီၢ်နီၢ်န့ၣ်, တဘၣ်ဃးဘၣ်ဒီးတၢ်လၢအအိၣ်ဒီးအီၤသ့ၣ်တဖၣ်န့ၣ်ဘၣ်.”",
			"16": "<sup>16</sup> အန့ၣ်ဝံၤဒီးယ့ၣ်ၡူးစံးဘၣ်အဝဲသ့ၣ်လၢတၢ်ကတိၤဒိတထံၣ်အံၤလီၤ. “တဘျီပှၤထူးပှၤတီၤအိၣ်ဝဲတဂၤလၢအအိၣ်ဒီးဟီၣ်ခိၣ်လၢအသူ ထီၣ်သၣ်ထီၣ်ဂ့ၤမးလီၤ.",
			"17": "<sup>17</sup> အဝဲဒၣ်ဆိကမိၣ်ထီၣ်လၢအသးပူၤ, ‘ယတၤသူတၤသၣ်ခဲလၢာ်အံၤ, ယကဂၢ်ဖှိၣ်ပာ်အီၤအဂီၢ်တၢ်လီၢ်တၢ်ကျဲတအိၣ်ဘၣ်. မ့ၢ်ယကမၤဘၣ်ဒ်လဲၣ်.’",
			"18": "<sup>18</sup> အဝဲဒၣ်စံးလီၤက့ၤအသး, ‘ယကမၤယဲဒ်အံၤလီၤ. ယကမၤလီၤပှီၢ်ကွံာ်ယဘုသိၣ်ဘုဖီတဖၣ်ဒီးဘှီထီၣ်က့ၤယဲ အဂၤလၢအဒိၣ်န့ၢ်အလီၢ်တက့ၢ်, ဖဲယကဂၢ်ဖှိၣ်ပာ်ယဘုဧိၤဟုဧိၤဒီးယတၢ်ဖိတၢ်လံၤခဲလၢာ်န့ၣ်လီၤ.",
			"19": "<sup>19</sup> တုၤနုၤတစု, ယကစံးဘၣ်လီၤက့ၤယသး, ယသးဧၢ, နအိၣ်ဒီးတၢ်အဂ့ၤအဘၣ်လၢနလိၣ်ဘၣ်အီၤခဲလၢာ်, လၢအါနံၣ်အါလါအဂီၢ်လီၤ. အိၣ်မူမုာ်မုာ်ခုၣ်ခုၣ်, အီၣ်တၢ်, အီတၢ်, ဒီးမၤမုာ်မၤခုၣ်နသးတက့ၢ်.’",
			"20": "<sup>20</sup> ဘၣ်ဆၣ်ဒီး, ကစၢ်ယွၤစံးဘၣ်အီၤ, ‘ပှၤအသးတဆးနၤဧၢ, မုၢ်တနၤဃီအံၤန့ၣ်, နကဘၣ်ဟ့ၣ်လီၤကွံာ်နသးသမူလီၤ. တုၤနုၤတစု, တၢ်လၢနပာ်ဃာ်အီၤလၢနနီၢ်ကစၢ်ဒၣ်နဲအဂီၢ်ခဲလၢာ်န့ၣ်, မတၤကဒိးန့ၢ်ဘၣ်လဲၣ်.’ ”",
			"21": "<sup>21</sup> ဒီးယ့ၣ်ၡူးမၤကတၢၢ်အတၢ်ကတိၤဒီးစံးဝဲ, “ပှၤလၢအဂၢ်ဖှိၣ်တၢ်ထူးတၢ်တီၤအါအါဂီၢ်ဂီၢ်လၢ အနီၢ်ကစၢ်ဒၣ်ဝဲအဂီၢ်, ဘၣ်ဆၣ်ဒီးတထူးဝဲတီၤဝဲလၢကစၢ် ယွၤအမဲာ်ညါဘၣ်န့ၣ်, တၢ်ကမၤအသးဒီးအီၤဒ်အံၤလီၤ.”",
			"22": "<sup>22</sup> တၢ်န့ၣ်ဝံၤအလီၢ်ခံ ယ့ၣ်ၡူးစံးဘၣ်အပျဲၢ်အဘီၣ်တဖၣ်, “လၢတၢ်တမံၤအံၤအဃိယစံးဘၣ်တဲဘၣ်သု, တဘၣ်ကိၢ်ဘၣ်ဂီၤဘၣ်လၢတၢ်အီၣ်လၢသုလိၣ်ဘၣ်လၢ သုကအိၣ်မူအဂီၢ်မ့ၢ်ဂ့ၤ, တၢ်ကူတၢ်သိးလၢသုလိၣ်ဘၣ်လၢသုနီၢ်ခိအဂီၢ်မ့ၢ်ဂ့ၤန့ၣ် တဂ့ၤ.",
			"23": "<sup>23</sup> တၢ်အိၣ်မူန့ၣ်အကါဒိၣ်န့ၢ်ဒံးတၢ်အီၣ်တၢ်အီ, ဒီးနီၢ်ခိန့ၣ်အကါဒိၣ်န့ၢ်ဒံးတၢ်ကူတၢ်သိးတက့ၢ်လီၤ.",
			"24": "<sup>24</sup> ကွၢ်စိးဝၣ်ဃးတဖၣ်တက့ၢ်. အဝဲသ့ၣ်တဖှံလီၤတၢ်ချံမ့ၢ်ဂ့ၤ, ကူးက့ၤတၢ်မ့ၢ်ဂ့ၤန့ၣ်ဘၣ်. အဝဲသ့ၣ်အဒၢးလၢအကပာ်ဖှိၣ်တၢ်မ့ၢ်ဂ့ၤ, ဘုဖီမ့ၢ်ဂ့ၤတအိၣ်ဘၣ်. ကစၢ်ယွၤလုၢ်အီၣ်လုၢ်အီအဝဲသ့ၣ်လီၤ. သုလုၢ်သုပှ့ၤဒိၣ်န့ၢ်ဒံးထိၣ်တဖၣ်တက့ၢ်လီၤ.",
			"25": "<sup>25</sup> မ့ၢ်မတၤလၢသုကျါလၢအဘၣ်ယိၣ်တၢ်အဃိ, ထုးထီထီၣ်အနံၣ်အလါသ့တဂၤန့ၣ်လဲၣ်.",
			"26": "<sup>26</sup> တၢ်အဆံးဖိဒ်န့ၣ်အသိးဒၣ်လဲာ်သုမၤမ့ၢ်တသ့ဒီး, ဘၣ်မနုၤအဃိသုကိၢ်တၢ်ဂီၤတၢ်လၢတၢ်အဂၤတဖၣ်အဂ့ၢ်လဲၣ်.",
			"27": "<sup>27</sup> ဖီဒ့ၣ်ညါတဖၣ်ဒိၣ်ထီၣ်မဲထီၣ်ဒ်လဲၣ်န့ၣ်, ကွၢ်တက့ၢ်. အဝဲသ့ၣ်တဖံးတၢ်မၤတၢ်မ့ၢ်ဂ့ၤ, ဆးကူဆးကၤမ့ၢ်ဂ့ၤန့ၣ်ဘၣ်. ဘၣ်ဆၣ်ဒီးယစံးဘၣ်တဲဘၣ်သုလၢစီၤၡလိၤမိၤလၢအအိၣ်ဒီး အကဟုကညီၢ်အတၢ်ထူးတၢ်တီၤခဲလၢာ်ဒၣ်လဲာ်န့ၣ်, တအိၣ်ဒီးအကူအသိးဃံလၤထဲသိးဒီးဖီဒ့ၣ်ညါတဖိးဘၣ်.",
			"28": "<sup>28</sup> ပှၤလၢအဒုးကူဒုးသိးနီၣ်ဧိၤမံၤဧိၤတဖၣ်, လၢမုၢ်မဆါတနံၤအံၤအိၣ်ဖဲအံၤ, မ့မ့ၢ်ခဲမုၢ်ဆ့ၣ်ဘၣ်တၢ်ဒွဲၣ်အူကွံာ်အီၤလၢဖၣ်ကပူၤန့ၣ်, မ့ၢ်ဝဲကစၢ်ယွၤလီၤ. အဝဲကဒုးကူဒုးသိးသုလီၤတံၢ်ဒိၣ်ဒံးတက့ၢ်တမ့ၢ်ဘၣ်ဧါ. သုတၢ်စူၢ်တၢ်နာ်ဆံးစှၤမးလဲၣ်.",
			"29": "<sup>29</sup> လၢတၢ်န့ၣ်အဃိ, တဘၣ်ဘၣ်ယိၣ်ဘၣ်ဘီဒီးသူၣ်ကိၢ်သးဂီၤထီဘိ ဘၣ်ဃးဒီးတၢ်လၢသုကအီၣ်ဘၣ်တၢ်လၢသုကအီဘၣ်အဂ့ၢ်န့ၣ်တဂ့ၤ.",
			"30": "<sup>30</sup> (အဂ့ၢ်ဒ်အံၤ, ပှၤတစူၢ်တနာ်ယွၤလၢဟီၣ်ခိၣ်အံၤတဖၣ်ကိၢ်တၢ်ဂီၤ တၢ်ဘၣ်ဃးဒီးတၢ်သ့ၣ်တဖၣ်အံၤထီဘိတဘိယူၢ်ဃီလီၤ.) သုပၢ်သ့ၣ်ညါလၢသုလိၣ်ဘၣ်တၢ်သ့ၣ်တဖၣ်အံၤလီၤ.",
			"31": "<sup>31</sup> မ့မ့ၢ်ဃုထံၣ်န့ၢ်ယွၤအဘီအမုၢ်တက့ၢ်. ဒီးယွၤကဟ့ၣ်သုတၢ်သ့ၣ်တဖၣ်အံၤလီၤ.",
			"32": "<sup>32</sup> သိလၢအစှၤတဖုဧၢ, ပျံၤတၢ်တဂ့ၤ. အဂ့ၢ်ဒ်အံၤ, သုပၢ်ဘၣ်အသးလၢအကဟ့ၣ်သုဘီမုၢ်န့ၣ်လီၤ.",
			"33": "<sup>33</sup> ဆါကွံာ်သုတၢ်ဖိတၢ်လံၤတဖၣ်ဒီးဟ့ၣ်မၤဘူၣ်ပှၤဖှီၣ်ဖိယာ်ဖိတက့ၢ်. မၤန့ၢ်လၢသုဂီၢ်, စ့အထၢၣ်လၢအယာ်ကွံာ်တသ့ဘၣ်တဖၣ်, ဒီးပာ်ဖှိၣ်သုတၢ်ထူးတၢ်တီၤလၢမူခိၣ်, ဖဲအဝဲသ့ၣ်တစှၤလီၤနီတဘျီဘၣ်အလီၢ်န့ၣ်တက့ၢ်. အဂ့ၢ်မ့ၢ်လၢတၢ်ဘျၣ်ဟုၣ်အီၤတန့ၢ်ဒီးတၢ်ဖိဃၢ်မၤဟးဂီၤအီၤ တသ့ဘၣ်အဃိန့ၣ်လီၤ.",
			"34": "<sup>34</sup> အဂ့ၢ်ဒ်အံၤ, ဖဲသုတၢ်ထူးတၢ်တီၤအိၣ်ဝဲအလီၢ်န့ၣ်, သုသးကအိၣ်ဝဲဖဲန့ၣ်ထီဘိတဘိယူၢ်ဃီလီၤ.",
			"35": "<sup>35</sup> အိၣ်ကတဲာ်ကတီၤသုသးလၢတၢ်တမံၤလၢ်လၢ်လၢအကဟဲအဂီၢ်, ကံၢ်တူာ်ထီၣ်သုယီၢ်ဒ့ဒီးဒွဲၣ်ကပီၤဃာ်သုမ့ၣ်အူဒၢတဖၣ်,",
			"36": "<sup>36</sup> ဒ်တၢ်ခ့တၢ်ပှၤတဖၣ်လၢအအိၣ်ခိးအကစၢ်အတၢ်ဟဲက့ၤလၢတၢ်တ့တၢ်ဖျီ အမူးအဂီၢ်အသိးန့ၣ်တက့ၢ်. ဖဲအဝဲဒၣ်ဟဲဒီးဒိတကျိာ်တၢ်န့ၣ်, အဝဲသ့ၣ်ကအိးထီၣ်တြဲၤလၢအဂီၢ်တဘျီဃီလီၤ.",
			"37": "<sup>37</sup> တၢ်ခ့တၢ်ပှၤ, လၢအကစၢ်ထံၣ်လၢအဆိးသီဒီးအိၣ်ကတဲာ်ကတီၤအသးဖဲ အဝဲဒၣ်ဟဲက့ၤန့ၣ်, ဘၣ်ဆိၣ်ဂ့ၤဝဲလီၤ. ယစံးဘၣ်သု, အဝဲဒၣ်ကစၢဃံးထီၣ်အယီၢ်တကိး, ဒုးဆ့ၣ်နီၤအဝဲသ့ၣ်, ဒီးကမၤအခ့အပှၤအတၢ်မၤလၢအဝဲသ့ၣ်အဂီၢ်လီၤ.",
			"38": "<sup>38</sup> အဝဲမ့ၢ်ဟဲက့ၤလၢဖးဖီမုၢ်, မ့တမ့ၢ်စဲၤခံန့ၢ်အဝဲန့ၣ်ဒၣ်လဲာ်, ဒီးထံၣ်အဝဲသ့ၣ်အိၣ်ကတဲာ်ကတီၤအသးန့ၣ်, အဝဲသ့ၣ်ကဘၣ်ဆိၣ်ဂ့ၤဝဲဆံးဒိၣ်လဲၣ်.",
			"39": "<sup>39</sup> ဒီးသ့ၣ်နီၣ်ထီၣ်တၢ်အံၤတက့ၢ်. ဟံၣ်ကစၢ်မ့ၢ်သ့ၣ်ညါတၢ်ဘျၣ်ကဟဲအဆၢကတီၢ်န့ၣ်, တမ့ၢ်လၢအဝဲဒၣ်ကပျဲတၢ်ဘျၣ်နုာ်လီၤဘၢၣ်ဖျိအဟံၣ်ဘၣ်.",
			"40": "<sup>40</sup> ဒီးသုဝဲစ့ၢ်ကီးအိၣ်ကတဲာ်ကတီၤသုသးတက့ၢ်. အဂ့ၢ်ဒ်အံၤ, ပှၤကညီဖိခွါကဟဲဝဲဖဲအဆၢကတီၢ်လၢ သုတဆိကမိၣ်လၢအကဟဲဝဲဘၣ်န့ၣ်လီၤ.”",
			"41": "<sup>41</sup> စီၤပ့းတရူးစံးဝဲ, “ကစၢ်ဧၢ, မ့ၢ်နကတိၤတၢ်ကတိၤဒိအဝဲအံၤလၢပဂီၢ်ဧါ. မ့တမ့ၢ်, လၢပှၤကိးဂၤဒဲးအဂီၢ်လဲၣ်.”",
			"42": "<sup>42</sup> ကစၢ်စံးဆၢဝဲ, “မ့မ့ၢ်ဒ်န့ၣ်ဒီး, မ့ၢ်မတၤမ့ၢ်တၢ်ခ့တၢ်ပှၤလၢအသးတီဒီး အကူၣ်ဘၣ်ကူၣ်သ့တဂၤလဲၣ်. အဝဲဒၣ်မ့ၢ်ပှၤတဂၤလၢအကစၢ်ကဟ့ၣ်စိဟ့ၣ်ကမီၤအီၤလၢ အကကွၢ်ထွဲဟံၣ်ဃီဒီးဒုးအီၣ်ဒုးအီတၢ်ခ့တၢ်ပှၤအဂၤတဖၣ် ဖဲအဆၢကတီၢ်ဘၣ်တဘျီဘၣ်တဘျီန့ၣ်လီၤ.",
			"43": "<sup>43</sup> တၢ်ခ့တၢ်ပှၤအဝဲန့ၣ်, ဖဲအကစၢ်ဟဲက့ၤဆူဟံၣ်ဒီးထံၣ်အမၤ ဝဲဒ်န့ၣ်အသိးန့ၣ်, ဘၣ်ဆိၣ်ဂ့ၤဝဲလီၤ.",
			"44": "<sup>44</sup> သပှၢ်ကတၢၢ်, ယစံးဘၣ်တဲဘၣ်သု, အကစၢ်ကဟ့ၣ်စိဟ့ၣ်ကမီၤအီၤလၢ အကအံးထွဲကွၢ်ထွဲအတၢ်စုလီၢ်ခီၣ်ခိၣ်တဖၣ်ခဲလၢာ်လီၤ.",
			"45": "<sup>45</sup> ဘၣ်ဆၣ်ဒီးတၢ်ခ့တၢ်ပှၤအဝဲန့ၣ်မ့ၢ်စံးလီၤက့ၤအသး, ‘ယကစၢ်ကဟဲက့ၤအဆၢကတီၢ်ယံာ်ဒံးဝဲလီၤ. ဒီးဒိတီၢ်တၢ်ခ့တၢ်ပှၤပိာ်မုၣ်ပိာ်ခွါခဲလၢာ်, ဒီးအီၣ်တၢ်ဒီးအီတၢ်ဒီးအီမူၤအသးန့ၣ်,",
			"46": "<sup>46</sup> အကစၢ်ကဟဲက့ၤဝဲမုၢ်တနံၤဖဲအဝဲတမုၢ်လၢ်အီၤဒီးဖဲ အဆၢကတီၢ်လၢအဝဲတသ့ၣ်ညါဝဲဘၣ်န့ၣ်လီၤ. ကစၢ်ကကျီတဲာ်အီၤတကူာ်တကူာ်, ဒီးပာ်အီၤတမံၤဃီဒီးပှၤအသးတတီတဖၣ်န့ၣ်လီၤ.",
			"47": "<sup>47</sup> တၢ်ခ့တၢ်ပှၤလၢအသ့ၣ်ညါအကစၢ်အဲၣ်ဒိးအမၤတၢ်မနုၤ, ဘၣ်ဆၣ်ဒီး တအိၣ်ကတဲာ်ကတီၤအသးဒီးမၤတၢ်လၢအကစၢ်အဲၣ်ဒိးဝဲန့ၣ်, ကဘၣ်တၢ်စံၣ်ညီၣ်ဒီးဖျ့အီၤနးနးကလဲာ်လီၤ.",
			"48": "<sup>48</sup> မ့မ့ၢ်တၢ်ခ့တၢ်ပှၤလၢအတသ့ၣ်ညါအကစၢ်အဲၣ်ဒိးတၢ်မနုၤ, ဒီးမၤဘၣ်တၢ်တမံၤလၢအကြၢးဒီးတၢ်ဖျ့အီၤန့ၣ်, ကဘၣ်တၢ်စံၣ်ညီၣ်ဖျ့ဒၣ်အီၤဖဲအကြၢးအဘၣ်လီၤ. ပှၤတဂၤလၢတၢ်ဟ့ၣ်တၢ်လၢအီၤအါအါကလဲာ်န့ၣ်, တၢ်ကမုၢ်လၢ်တၢ်လၢအီၤအါအါကလဲာ်လီၤ. ပှၤတဂၤလၢတၢ်ဟ့ၣ်အီၤတၢ်အါဒိၣ်ဒံးတက့ၢ်န့ၣ်, တၢ်ကမုၢ်လၢ်တၢ်လၢအီၤအါဒိၣ်ဒံးတက့ၢ်လီၤ.",
			"49": "<sup>49</sup> ယဟဲစိာ်မ့ၣ်အူဆူဟီၣ်ခိၣ်လီၤ. ယဆၢမုၢ်လၢ်မးယဲလၢအက ကဲၤထီၣ်ပာ်စၢၤတ့ၢ်လံဝဲန့ၣ်လီၤ.",
			"50": "<sup>50</sup> တၢ်ဒိးဘျၢတမံၤလၢယကဘၣ်ဒိးဘျၢယသးန့ၣ်အိၣ်ဝဲ, ဒီးတချုးဒံးလၢယဒိးယဲန့ၣ်ယသးဘၣ်ကိၢ်ဘၣ်ဂီၤမးယဲဆံးဒိၣ်လဲၣ်.",
			"51": "<sup>51</sup> မ့ၢ်သုဆိကမိၣ်လၢယဟဲယဲဒ်သိးယကဟဲစိာ်တၢ်ဃူ တၢ်ဖိးဆူဟီၣ်ခိၣ်ဧါ. တမ့ၢ်တၢ်ဃူတၢ်ဖိးဘၣ်. ယစံးဘၣ်သု, တၢ်လီၤမုၢ်လီၤဖးတခီလီၤ.",
			"52": "<sup>52</sup> စးထီၣ်ခဲအံၤဒီးဆူညါန့ၣ်, ဟံၣ်ဖိဃီဖိတဒူၣ်လၢအဒူၣ်ဖိထၢဖိအိၣ်ယဲၢ်ဂၤန့ၣ်ကလီၤမုၢ်လီၤဖး, သၢဂၤထီဒါခံဂၤ, ဒီးခံဂၤထီဒါသၢဂၤန့ၣ်လီၤ.",
			"53": "<sup>53</sup> ပၢ်သ့ၣ်တဖၣ်ကထီဒါအဖိခွါသ့ၣ်တဖၣ်, ဒီးဖိခွါသ့ၣ်တဖၣ်ကထီဒါအပၢ်သ့ၣ်တဖၣ်, မိၢ်သ့ၣ်တဖၣ်ကထီဒါအဖိမုၣ်သ့ၣ်တဖၣ်, ဒီးဖိမုၣ်သ့ၣ်တဖၣ်ကထီဒါအမိၢ်သ့ၣ်တဖၣ်, မံၤပှၢ်ပိာ်မုၣ်တဖၣ်ကထီဒါအဒဲၣ်တဖၣ်, ဒီးဒဲၣ်တဖၣ်ကထီဒါမံၤပှၢ်ပိာ်မုၣ်တဖၣ်လီၤ.”",
			"54": "<sup>54</sup> ယ့ၣ်ၡူးစံးဘၣ်စ့ၢ်ကီးပှၤဂီၢ်မုၢ်တဖၣ်, “ဖဲသုထံၣ်တၢ်အၢၣ်တလိၣ်ဟဲထီၣ်လၢမုၢ်နုာ်န့ၣ်, တဘျီဃီသုစံးသုဝဲ, ‘မူခိၣ်ကစူၤလီၤ,’ ဒီးတၢ်စူၤဝဲလီၤ.",
			"55": "<sup>55</sup> ဒီးဖဲသုကလၢၢ်ဘၣ်ကလံၤအူလၢကလံၤထံးတခီန့ၣ်, သုစံး, ‘တၢ်ကကိၢ်ထီၣ်လီၤ,’ ဒီးတၢ်ကိၢ်ဝဲဒၣ်လီၤ.",
			"56": "<sup>56</sup> ပှၤပာ်မၤအသးသ့ၣ်ဧၢ, သုကွၢ်ဟီၣ်ခိၣ်ဒီးမူကပိာ်လိၤ, ဒီးတၢ်ကမၤအသးဒ်လဲၣ်သုသ့ၣ်ညါလီၤ. မ့မ့ၢ်ဒ်န့ၣ်ဒီးဘၣ်မနုၤအဃိသုတနၢ်ပၢၢ်ဆၢကတီၢ်ခဲအံၤအခီပညီလဲၣ်.",
			"57": "<sup>57</sup> တၢ်လၢပှၤကြၢးမၤ, တကြၢးမၤန့ၣ်, ဘၣ်မနုၤအဃိသုတစံၣ်ညီၣ်ပဲာ်ဖးနီၤဖးလၢ သုနီၢ်ကစၢ်ဒၣ်သုဝဲန့ၣ်လဲၣ်.",
			"58": "<sup>58</sup> ပှၤတဂၤမ့ၢ်လိာ်ဘၢလိာ်ကွီၢ်ထီဒါနၤဒီးဆှၢနၤဆူကွီၢ်ဘျီၣ်န့ၣ်, ဂုာ်ကျဲးစၢးနဲတသ့ဖဲအသ့ဒ်သိးနကမၤဘၣ်လိာ်က့ၤနသးဒီးအီၤ, ဖဲသုလဲၤလၢကျဲဒ်သိးအဝဲသုတတွံၢ်နၤဆူပှၤစံၣ်ညီၣ်ကွီၢ်အမဲာ်ညါ, ဒီးပှၤစံၣ်ညီၣ်ကွီၢ်သုတဟ့ၣ်လီၤနၤဆူပၢၤကီၢ်အစုပူၤ, ဒီးပၢၤကီၢ်သုတဒၢနုာ်နၤလၢဃိာ်ပူၤတဂ့ၤအဂီၢ်န့ၣ်တက့ၢ်.",
			"59": "<sup>59</sup> ယစံးဘၣ်တဲဘၣ်သု, တချုးနလိးတူာ်ကွံာ်တၢ်စံၣ်ညီၣ်အတိၢ်အကတၢၢ်တဘ့ၣ်ဒံးဘၣ်ဒီး, နတထူၣ်ဖျဲးထီၣ်ကွံာ်ဖဲန့ၣ်ဘၣ်.”"
		},
		"13": {
			"1": "<sup>1</sup> ဖဲဆၢကတီၢ်အဝဲန့ၣ်, ပှၤအိၣ်ဝဲဒၣ်တနီၤလၢအစံးဘၣ်တဲဘၣ် ယ့ၣ်ၡူးဘၣ်ဃးဒီးပှၤကၤလံၤလါဖိတဖၣ်လၢ စီၤပံၤလးမၤသံတ့ၢ်ဝဲဖဲအဝဲသ့ၣ်လုၢ်ထီၣ်ပာ်ထီၣ် တၢ်ဆူကစၢ်ယွၤအအိၣ်အဖၢမုၢ်အဂ့ၢ်န့ၣ်လီၤ.",
			"2": "<sup>2</sup> ယ့ၣ်ၡူးစံးဆၢအဝဲသ့ၣ်, “မ့ၢ်လၢပှၤကၤလံၤလါဖိသ့ၣ်တဖၣ်အံၤ, ဘၣ်တၢ်မၤသံအီၤလၢကျဲဒ်န့ၣ်အဃိ, သုဆိကမိၣ်မ့ၢ်တၢ်အုၣ်အသးလၢအဝဲသ့ၣ်မ့ၢ်ပှၤတၢ်ဒဲးဘး ဖိလၢအအၢန့ၢ်ဒံးပှၤကၤလံၤလါဖိအဂၤတဖၣ်န့ၣ်ဧါ.",
			"3": "<sup>3</sup> တမ့ၢ်ဘၣ်. ယစံးဘၣ်တဲဘၣ်သုလၢသုမ့ၢ်တဃၣ်ကွံာ်လၢသု တၢ်ဒဲးဘးတဖၣ်ဘၣ်ဒီး, သုကသံသုဝဲကိးဂၤဒဲးဒ်အဝဲသ့ၣ်သံဝဲအသိးလီၤ.",
			"4": "<sup>4</sup> ပှၤတဆံဃိးဂၤလၢအသံဝဲဖဲတၢးထီၡံလိၣ်လီၤပှီၢ်လၢအဖီခိၣ်, တခီလဲၣ်. မ့ၢ်သုဆိကမိၣ်လၢတၢ်မၤအသးတမံၤအံၤမ့ၢ်တၢ်အုၣ်အသးလၢ အဝဲသ့ၣ်အၢဝဲသီဝဲဒိၣ်န့ၢ်ပှၤအဂၤတဖၣ်လၢအအိၣ်ဆိးလၢဝ့ၢ် ယရူၤၡလ့ၣ်အပူၤန့ၣ်ဧါ.",
			"5": "<sup>5</sup> တမ့ၢ်ဘၣ်. ယစံးဘၣ်တဲဘၣ်သုလၢသုမ့ၢ်တဃၣ်ကွံာ်လၢသုတၢ်ဒဲးဘး တဖၣ်န့ၣ်, သုဝဲကိးဂၤဒဲးသုကသံဒ်အဝဲသ့ၣ်အသိးလီၤ.”",
			"6": "<sup>6</sup> တုၤနုၤတစုယ့ၣ်ၡူးစံးဘၣ်တဲဘၣ်အဝဲသ့ၣ်လၢတၢ်ကတိၤဒိ တထံၣ်အံၤလီၤ. “တဘျီလၢပှၤတဂၤအတၤသၣ်လီၢ်အပူၤန့ၣ်, ချၢၣ်ဒၢအိၣ်သူၣ်လီၤအသးတထူၣ်လီၤ. အဝဲဒၣ်လဲၤကွၢ်ဃုချၢၣ်ဒၢသၣ်လၢအလိၤဘၣ်ဆၣ် တထံၣ်န့ၢ်ဝဲနီတဖျၢၣ်ဘၣ်.",
			"7": "<sup>7</sup> လၢတၢ်န့ၣ်အဃိ, အဝဲဒၣ်စံးဘၣ်အပှၤပၢၤတၤသၣ်လီၢ်န့ၣ်, ‘ကွၢ်ကွၢ်တက့ၢ်. လၢသၢနံၣ်အတီၢ်ပူၤယဟဲယဲဖဲအံၤဒီး ကွၢ်ဃုချၢၣ်ဒၢသၣ်လၢချၢၣ်ဒၢတထူၣ်အံၤအလိၤ, ဒီးယတထံၣ်န့ၢ်ယဲနီတဖျၢၣ်ဘၣ်. ကူာ်လီၤကွံာ်အီၤတက့ၢ်. ဘၣ်မနုၤအဃိအကဘၣ်အိၣ်နိးဟီၣ်ခိၣ်န့ၣ်လဲၣ်.’",
			"8": "<sup>8</sup> ဘၣ်ဆၣ်ဒီးပှၤပၢၤတၤသၣ်လီၢ်စံးဆၢဝဲ, ‘တၢ်ဒိၣ်ဧၢ, ပျဲအိၣ်ဒၣ်ကလိာ်အီၤထဲအအံၤတနံၣ်အံၤတက့ၢ်. ယကခူၣ်တၢ်ပူၤဝးတရံးအီၤဒီးမၤပှဲၤအီၤလၢတၢ်အ့ၣ်လီၤ.",
			"9": "<sup>9</sup> သ့ၣ်န့ၣ်မ့ၢ်သၣ်ထီၣ်တၤသၣ်လၢခံတနံၣ်ဒီး, ကဂ့ၤဒိၣ်ဒၣ်တၢ်တက့ၢ်လီၤ. မ့ၢ်တသၣ်ထီၣ်ဘၣ်တခီကူာ်လီၤကွံာ်အီၤ တက့ၢ်.’ ”",
			"10": "<sup>10</sup> ဘၣ်ဖဲမုၢ်အိၣ်ဘှံးနံၤတနံၤန့ၣ်, ယ့ၣ်ၡူးသိၣ်လီၤသီလီၤတၢ်လၢဘူၣ်ဘျီၣ်လၢ အမ့ၢ်တၢ်ဘါလီၢ်တဖျၢၣ်အပူၤလီၤ.",
			"11": "<sup>11</sup> ပိာ်မုၣ်အိၣ်ဝဲဒၣ်ဖဲန့ၣ်တဂၤလၢတၢ်နါဒိးအီၤဒီးဒုးဆူးဒုးဆါထီ ဃာ်အီၤလၢတဆံဃိးနံၣ်အတီၢ်ပူၤလီၤ. အဝဲဒၣ်အပျိၢ်သကူးဒိၣ်မးဒီးဆၢထၢၣ်ဝဲဘျၢဘျၢတန့ၢ်ဘၣ်.",
			"12": "<sup>12</sup> ဖဲယ့ၣ်ၡူးထံၣ်ဘၣ်အီၤန့ၣ်, အဝဲဒၣ်ကိးဃီၤအီၤဆူအအိၣ်ဒီးစံး, “ပိာ်မုၣ်ဧၢ, နထူၣ်ဖျဲးထီၣ်ကွံာ်လၢနတၢ်ဆူးတၢ်ဆါလံ.”",
			"13": "<sup>13</sup> အဝဲဒၣ်ပာ်ထီၣ်အစုလၢအလိၤဒီးတဘျီဃီ, အဝဲဒၣ်အပျိၢ်ဘျၢထီၣ်က့ၤဒီးစံးထီၣ်ပတြၢၤကစၢ်ယွၤလီၤ.",
			"14": "<sup>14</sup> ဘူၣ်ဘျီၣ်အခိၣ်အသးထီၣ်လၢယ့ၣ်ၡူးမၤဘျါတ့ၢ်တၢ်လၢမုၢ် အိၣ်ဘှံးနံၤအဃိလီၤ. လၢတၢ်န့ၣ်အဃိအဝဲဒၣ်ကတိၤထီၣ်တၢ်ဒီးစံးဘၣ်ပှၤဂီၢ်မုၢ် တဖၣ်, “မုၢ်နံၤမုၢ်သီအိၣ်ဝဲဒၣ်ဃုနံၤဃုသီလၢပကြၢးဖံးတၢ်မၤတၢ်လီၤ. လၢတၢ်န့ၣ်အဃိ, ဟဲသုဝဲဖဲမုၢ်နံၤမုၢ်သီတဖၣ်န့ၣ်လၢ သုကဘၣ်တၢ်မၤဘျါသုအဂီၢ်န့ၣ်တက့ၢ်. မ့မ့ၢ်လၢမုၢ်အိၣ်ဘှံးနံၤတနံၤန့ၣ်တဘၣ်မၤတဂ့ၤ.”",
			"15": "<sup>15</sup> ကစၢ်စံးဆၢက့ၤအီၤဒီးစံးဝဲ, “ပှၤပာ်မၤအသးသ့ၣ်သုဧၢ, သုဝဲတဂၤဂ့ၤတဂၤဂ့ၤသုဃ့ၣ်လီၤသုကျီၢ်မ့တမ့ၢ်သုကသ့ၣ် ယီၤလၢကပိၤပူၤဒီးမိၤထီၣ်အီၤဆူခိဒ်သိးသုကဒုးအီအီၤထံဖဲ မုၢ်အိၣ်ဘှံးနံၤတမ့ၢ်ဘၣ်ဧါ.",
			"16": "<sup>16</sup> ခဲကနံၣ်အံၤ, ပိာ်မုၣ်လၢအမ့ၢ်စီၤအၤဘြၤဟၣ်အစၢၤအသွဲၣ် အိၣ်ဝဲဒၣ်ဖဲအံၤတဂၤလၢမုၣ်ကီၤလံၢ်ဟံးဃာ်တ့ၢ်အီၤလၢတၢ်စၢဃာ် အပူၤ, အိၣ်လံတဆံဃိးနံၣ်လံန့ၣ်လီၤ. တၢ်ကဒုးထူၣ်ဖျဲးထီၣ်ကွံာ်အီၤလၢအတၢ်စၢဃာ်အပူၤဖဲမုၢ်အိၣ်ဘှံး အနံၤန့ၣ်, တကြၢးဝဲဘၣ်ဝဲဘၣ်ဧါ.”",
			"17": "<sup>17</sup> လၢယ့ၣ်ၡူးအတၢ်စံးဆၢတထံၣ်အံၤအဃိ, အဒုၣ်အဒါခဲလၢာ်အမဲာ်ဆှးလီၤက့ၤအသး, မ့မ့ၢ်, ပှၤဂီၢ်မုၢ်ခဲလၢာ်သူၣ်ဖှံသးညီလၢကယဲၢ်တၢ်မၤ လီၤလိၢ်လီၤလးလၢအမၤတ့ၢ်ဝဲတဖၣ်အဃိန့ၣ်လီၤ.",
			"18": "<sup>18</sup> မၤသးဒ်န့ၣ်ဒီးယ့ၣ်ၡူးစံးဝဲ, “ကစၢ်ယွၤအဘီအမုၢ်န့ၣ်လီၤဂာ်ဒီးမနုၤလဲၣ်. မ့ၢ်ယကထိၣ်သတြီၤအီၤလၢမနုၤတမံၤလဲၣ်.",
			"19": "<sup>19</sup> မ့ၢ်အလီၤဂာ်ဒီးသဘၣ်အချံတဖျၢၣ်လၢပှၤတဂၤဟံးန့ၢ်ဝဲဒီးသူၣ်လီၤ ဝဲလၢအစံာ်ပူၤန့ၣ်လီၤ. တၢ်ချံန့ၣ်မဲထီၣ်ဒီးဒိၣ်ထီၣ်, ဒီးကဲထီၣ်သ့ၣ်တထူၣ်ဒီးထိၣ်ဖိလံာ်ဖိတဖၣ် ဘှီထီၣ်အသွံလၢအဒ့အတြၢ်တဖၣ်အလိၤလီၤ.”",
			"20": "<sup>20</sup> ယ့ၣ်ၡူးစံးကဒီးဝဲ, “မ့ၢ်ယကဒိလီၤကစၢ်ယွၤအဘီအမုၢ်လၢမနုၤတမံၤလဲၣ်.",
			"21": "<sup>21</sup> မ့ၢ်အလီၤဂာ်ဒီးကိၣ်မံၣ်လၢပိာ်မုၣ်တဂၤဟံးန့ၢ်ဝဲ, ဒီးဃါဃုာ်ဝဲဒီးကိၣ်ကမူၣ်သၢသလီးတုၤအဖးထီၣ်ဝဲခဲလၢာ်လီၤ.”",
			"22": "<sup>22</sup> ဖဲယ့ၣ်ၡူးလဲၤတၢ်ဆူဝ့ၢ်ယရူၤၡလ့ၣ်အကျဲန့ၣ်, အဝဲလဲၤခီဂာ်ဝ့ၢ်တဖၣ်ဒီးသဝီတဖၣ်, ဒီးသိၣ်လီၤသီလီၤတၢ်လီၤ.",
			"23": "<sup>23</sup> ပှၤတဂၤသံကွၢ်အီၤ, “ကစၢ်ဧၢ, ပှၤလၢအကဘၣ်တၢ်အုၣ်က့ၤခီၣ်က့ၤအီၤအိၣ်ထဲစှၤဂၤဧိၤလီၤဧါ.” ယ့ၣ်ၡူးစံးဆၢအဝဲသ့ၣ်,",
			"24": "<sup>24</sup> “ဂုာ်ကျဲးစၢးလဲၤနုာ်သုဝဲလၢကျဲစၢၤအအံၣ်န့ၣ်တက့ၢ်. အဂ့ၢ်ဒ်အံၤ, ပှၤအါဒံအါဂၤကကျဲးစၢးဝဲ, ဘၣ်ဆၣ်ဒီးလဲၤနုာ်ဝဲတန့ၢ်ဘၣ်.",
			"25": "<sup>25</sup> တုၤဟံၣ်ကစၢ်ဂဲၤဆၢထၢၣ်ဒီးကးတံာ်တြဲၤလံန့ၣ်, သုကအိၣ်ဆၢထၢၣ်လၢတၢ်ချၢ, ဒီးဖဲသုဒိတကျိာ်တြဲၤဒီးစံးသုဝဲ, ‘ကစၢ်ဧၢ, အိးထီၣ်တြဲၤလၢပဂီၢ်တက့ၢ်.’ န့ၣ်, အဝဲဒၣ်ကစံးဆၢသု, ‘သုဟဲဖဲလဲၣ်န့ၣ်ယတသ့ၣ်ညါယဲဘၣ်.’",
			"26": "<sup>26</sup> တုၤနုၤတစုသုကစံးဆၢသုဝဲ, ‘ပအီၣ်တၢ်အီတၢ်ဒီးနၤ, ဒီးနသိၣ်လီၤသီလီၤတၢ်လၢပဝ့ၢ်ပူၤလီၤ.’",
			"27": "<sup>27</sup> ဘၣ်ဆၣ်ဒီးအဝဲဒၣ်ကစံးကဒီးဝဲ, ‘သုဟဲဖဲလဲၣ်န့ၣ်ယတသ့ၣ်ညါဘၣ်. သုဝဲကိးဂၤလၢအမၤတၢ်အၢတၢ်သီသ့ၣ်ဧၢ, ဟးထီၣ်ကွံာ်လၢယအိၣ်တက့ၢ်.’",
			"28": "<sup>28</sup> တုၤသုထံၣ်ဘၣ်စီၤအၤဘြၤဟၣ်, စီၤအံၤစဲး, ဒီးစီၤယၤကိာ်ဒီးဝံခဲလၢာ် အိၣ်လၢကစၢ်ယွၤအဘီအမုၢ်အပူၤ, ဖဲသုဝဲတခီသုဘၣ်တၢ်ညိကွံာ်သုလၢတၢ်ချၢန့ၣ်, သုကအိၣ်ဒီးတၢ်ဟီၣ်တၢ်ယၢၤ, ဒီးတၢ်မဲအ့ၣ်တဃံးဆံးဒိၣ်လဲၣ်.",
			"29": "<sup>29</sup> ပှၤကဟဲလၢမုၢ်ထီၣ်မုၢ်နုာ်, လၢကလံၤစိးဒီးကလံၤထံး, ဒီးဆ့ၣ်နီၤဖဲစီၢ်နီၤခိၣ်, လၢကစၢ်ယွၤအဘီအမုၢ်အပူၤလီၤ.",
			"30": "<sup>30</sup> တုၤနုၤတစု, ပှၤလၢအအိၣ်လၢခံကတၢၢ်ခဲကနံၣ်အံၤသ့ၣ်တဖၣ်, ကအိၣ်က့ၤဝဲလၢညါကတၢၢ်, ဒီးပှၤလၢအအိၣ်လၢညါကတၢၢ်ခဲ ကနံၣ်အံၤတဖၣ်, ကအိၣ်က့ၤဝဲလၢခံကတၢၢ်လီၤ.”",
			"31": "<sup>31</sup> တကတီၢ်ဃီဖဲန့ၣ်, ပှၤဖၤရံၤၡဲတနီၤဟဲဆူယ့ၣ်ၡူးအအိၣ်ဒီးစံးဘၣ်အီၤ, “နကဘၣ်ဟးထီၣ်ကွံာ်နဲဖဲအံၤ ဒီးလဲၤဆူတၢ်လီၢ်တၢ်ကျဲအဂၤ တပူၤ, အဂ့ၢ်မ့ၢ်လၢစီၤပၤဟ့ၤရိာ်အဲၣ်ဒိးမၤသံနၤအဃိန့ၣ်လီၤ.”",
			"32": "<sup>32</sup> ယ့ၣ်ၡူးစံးဆၢအဝဲသ့ၣ်, “လဲၤတဲဘၣ်ထွံၣ်ဟီၣ်ခိၣ်အဝဲန့ၣ်, ‘ယဟီထီၣ်ကွံာ်တၢ်နါတဖၣ်, ဒီးမၤဘျါတၢ်ဆူးတၢ်ဆါတဖၣ် မုၢ်မဆါတနံၤအံၤ, ဒီးခဲမုၢ်ဆ့ၣ်, ဒီးသၢနံၤတနံၤန့ၣ်, ယကမၤဝံၤယတၢ်ဖံးတၢ်မၤလီၤ.’",
			"33": "<sup>33</sup> မ့ၢ်နာ်သက့ဒ်န့ၣ်ဒီး, တနံၤအံၤ, ခဲမုၢ်ဆ့ၣ်ဒီးလၢခံတနံၤန့ၣ်, ယကဘၣ်လဲၤတၢ်လီၤ. အဂ့ၢ်ဒ်အံၤ, မ့တမ့ၢ်လၢဝ့ၢ်ယရူၤၡလ့ၣ်ဘၣ်ဒီး, ဝံတဂၤတကြၢးဘၣ်တၢ်မၤသံအီၤလၢတၢ်လီၢ်နီတတီၤဘၣ်.",
			"34": "<sup>34</sup> ယရူၤၡလ့ၣ်ဧၢ, ယရူၤၡလ့ၣ်ဧၢ, နမၤသံဝံတဖၣ်, ဒီးပှၤစိာ်တၢ်ကစီၣ်လၢကစၢ်ယွၤဆှၢလီၤဝဲဆူနအိၣ်တဖၣ်န့ၣ် နကွံာ်သံအီၤလၢလၢၢ်လီၤ. ဆၢကတီၢ်အိၣ်ဝဲအဘျီတဖၣ်အဘျီဖဲယသး အိၣ်ဖိးဟုနပှၤဂီၢ်မုၢ်တဖၣ်, ဒ်ဆီမိၢ်ပှၢ်တဘ့ၣ်ဒုးအိၣ်ဖှိၣ်အဖိတဖၣ်လၢ အဒံးဆ့အဖီလာ်န့ၣ်အသိး, ဘၣ်ဆၣ်ဒီးနတပျဲယၤဘၣ်.",
			"35": "<sup>35</sup> ဒီးလၢတၢ်န့ၣ်အဃိ, နတၢ်လုၢ်ဟံၣ်ကဘၣ်တၢ်လဲၤသဒၣ်ကွံာ်အီၤလီၤ. ယစံးဘၣ်တဲဘၣ်သု, တုၤလီၤဆၢကတီၢ်ဖဲသုစံးသုဝဲ, ‘မ်ကစၢ်ယွၤဆိၣ်ဂ့ၤဘၣ်ပှၤတဂၤ လၢအဟဲလၢကစၢ်အမံၤတက့ၢ်’ တစုန့ၣ်, သုတထံၣ်ဘၣ်ယၤဘၣ်.”"
		},
		"14": {
			"1": "<sup>1</sup> တဘျီဖဲမုၢ်အိၣ်ဘှံးအနံၤတနံၤန့ၣ်, ယ့ၣ်ၡူးလဲၤဆူပှၤဖၤရံၤၡဲအခိၣ်အနၢ်အကျါတဂၤအဟံၣ် ဒ်သိးအကအီၣ်တၢ်, ဒီးပှၤဂီၢ်မုၢ်တဖၣ်ကွၢ်ဟုၣ်ကွၢ်စုာ်အီၤလီၤ.",
			"2": "<sup>2</sup> ပှၤလၢအစုညိးခီၣ်ညိးတဂၤဟဲဆူယ့ၣ်ၡူးအအိၣ်,",
			"3": "<sup>3</sup> ဒီးယ့ၣ်ၡူးကတိၤထီၣ်တၢ်ဒီးသံကွၢ်သရၣ်သိၣ်လိလံာ်တၢ် သိၣ်တၢ်သီတဖၣ်, ဒီးပှၤဖၤရံၤၡဲတဖၣ်, “တၢ်မၤဘျါက့ၤ တၢ်ဖဲမုၢ်အိၣ်ဘှံးနံၤန့ၣ်, ပတၢ်သိၣ်တၢ်သီဟ့ၣ်အခွဲးကစီဒီဧါ. မ့တမ့ၢ်တဟ့ၣ်ဝဲလဲၣ်.”",
			"4": "<sup>4</sup> ဘၣ်ဆၣ်ဒီးအဝဲသ့ၣ်တစံးတၢ်နီတမံၤဘၣ်. ယ့ၣ်ၡူးဟံးဃာ်ပှၤတဂၤန့ၣ်, မၤဘျါအီၤ, ဒီးပျဲက့ၤအီၤလီၤ.",
			"5": "<sup>5</sup> တုၤနုၤတစုအဝဲဒၣ်စံးဘၣ်အဝဲသ့ၣ်, “သုဝဲအကျါတဂၤဂၤသုမ့ၢ်အိၣ်ဒီးဖိခွါတဂၤမ့တမ့ၢ်ကျီၢ် တဒုလၢအလီၤတဲာ်နုာ်လၢထံပူၤဖဲမုၢ်အိၣ်ဘှံးနံၤန့ၣ်, မ့ၢ်သုတထုးထီၣ်က့ၤအီၤတဘျီဃီဖဲမုၢ်အိၣ်ဘှံးနံၤန့ၣ်ဘၣ်ဧါ.”",
			"6": "<sup>6</sup> ဘၣ်ဆၣ်ဒီးအဝဲသ့ၣ်စံးဆၢက့ၤအီၤဘၣ်ဃးတၢ်ဂ့ၢ်တမံၤအံၤန့ၣ်တသ့ ဘၣ်.",
			"7": "<sup>7</sup> ယ့ၣ်ၡူးပာ်သူၣ်ပာ်သးဝဲဒၣ်လၢပှၤသမှံၤသပျီၤတနီၤဃုထၢတၢ်လီၢ် တၢ်ကျဲအဂ့ၤကတၢၢ်လၢအကဆ့ၣ်နီၤဝဲအဂီၢ်, သတးဒီးအဝဲဒၣ်စံးဘၣ်တဲဘၣ်အဝဲသ့ၣ်လၢတၢ်ကတိၤဒိတထံၣ်အံၤ လီၤ.",
			"8": "<sup>8</sup> “ဖဲနဘၣ်တၢ်ကွဲနၤလၢပှၤတဂၤဂၤဆူတၢ်ဖျီအမူးတမူးန့ၣ်, တဘၣ်ဆ့ၣ်နီၤနဲလၢတၢ်လီၢ်အဂ့ၤကတၢၢ်တဂ့ၤ. တၢ်ကမၤဘၣ်ဖုးအသးလၢပှၤအကါဒိၣ်န့ၢ်နၤတဂၤဘၣ် တၢ်ကွဲတ့ၢ်အီၤစ့ၢ်ကီး,",
			"9": "<sup>9</sup> ဒီးဟံၣ်ကစၢ်လၢအကွဲသုဝဲခံဂၤလၢာ်န့ၣ်ကဟဲဆူနအိၣ်ဒီးစံးဝဲ, ‘ပျဲအဝဲဒၣ်ဟံးန့ၢ်တၢ်လီၢ်အဝဲအံၤတက့ၢ်’ န့ၣ်လီၤ. တုၤနုၤတစုနမဲာ်ကဆှးဒီးနကဘၣ်ဆ့ၣ်နီၤက့ၤနဲလၢ တၢ်လီၢ်အဖုၣ်ကတၢၢ်လီၤ.",
			"10": "<sup>10</sup> မ့မ့ၢ်ဖဲတၢ်ကွဲနၤန့ၣ်, လဲၤဒီးဆ့ၣ်နီၤလၢတၢ်လီၢ်လၢအဖုၣ်ကတၢၢ်, ဒ်သိးဟံၣ်ကစၢ်လၢအကွဲနၤတဂၤန့ၣ်ကဟဲဆူနအိၣ်ဒီးစံးဝဲ, ‘တံၤသကိးဧၢ, ဟဲထီၣ်ဆ့ၣ်နီၤလၢတၢ်လီၢ်အဂ့ၤတက့ၢ်.’ တုၤနုၤတစုနကဒိးန့ၢ်တၢ်လၤတၢ်ကပီၤလၢပှၤသမှံၤအဂၤခဲလၢာ် အမဲာ်ညါလီၤ.",
			"11": "<sup>11</sup> အဂ့ၢ်ဒ်အံၤပှၤတဂၤလၢ်လၢ်လၢအပာ်ထီၣ်ထီအသးန့ၣ်ကဘၣ် တၢ်ဆီၣ်လီၤအီၤ, ဒီးပှၤတဂၤလၢ်လၢ်လၢအဆီၣ်လီၤအသးန့ၣ် ကဘၣ်တၢ်ပာ်ထီၣ်ထီအီၤလီၤ.”",
			"12": "<sup>12</sup> အန့ၣ်ဝံၤဒီးယ့ၣ်ၡူးစံးဘၣ်ဟံၣ်ကစၢ်လၢအတူၢ်လိာ်အီၤတဂၤန့ၣ်, “ဖဲနကတဲာ်ကတီၤမုၢ်ဆါခီအတၢ်အီၣ်မ့တမ့ၢ်ဟါအတၢ်အီၣ်န့ၣ်, နတံၤသကိးတဖၣ်မ့ၢ်ဂ့ၤ, နဒီပုၢ်ဝဲၢ်ခွါတဖၣ်မ့ၢ်ဂ့ၤ, နဘူးနတံၢ်တဖၣ်မ့ၢ်ဂ့ၤ, ပှၤလၢနဃၢၤအထူးအတီၤတဖၣ်မ့ၢ်ဂ့ၤ, တဘၣ်ကွဲအီၤတဂ့ၤ. အဂ့ၢ်ဒ်အံၤ, အဝဲသ့ၣ်ကကွဲကဒါက့ၤနၤ, ဒီးလၢကျဲဒ်အံၤအပူၤ, နကဘၣ်တၢ်ဟ့ၣ်ဘူးဟ့ၣ်လဲနၤလၢတၢ်လၢနမၤနဲအဃိန့ၣ်လီၤ.",
			"13": "<sup>13</sup> မ့မ့ၢ်နဲဒၣ်အံၤ, ဖဲနကတဲာ်ကတီၤတၢ်အီၣ်တၢ်အီအမူးန့ၣ်, ကွဲပှၤဖှီၣ်ဖိယာ်ဖိ, ပှၤက့ပှၤကွဲၣ်, ပှၤခီၣ်ဟးဂီၤဒီးပှၤမဲာ်ဘျီၣ်တဖၣ်န့ၣ်တက့ၢ်.",
			"14": "<sup>14</sup> ဒီးနကဘၣ်တၢ်ဆိၣ်ဂ့ၤနၤလီၤ. အဂ့ၢ်ဒ်အံၤ, အဝဲသ့ၣ်ဟ့ၣ်ဆၢက့ၤနၤတသ့ဘၣ်. ဖဲပှၤဂ့ၤပှၤဝါတဖၣ်ဂဲၤဆၢထၢၣ်သမူထီၣ်က့ၤလၢတၢ်သံအဆၢ ကတီၢ်န့ၣ်, နကဘၣ်တၢ်ဟ့ၣ်ဘျုးက့ၤနၤလၢကစၢ်ယွၤလီၤ.”",
			"15": "<sup>15</sup> ဖဲပှၤလၢအဆ့ၣ်နီၤဖဲစီၢ်နီၤခိၣ်အကျါတဂၤနၢ်ဟူတၢ်ကတိၤ အဝဲအံၤန့ၣ်, အဝဲဒၣ်စံးဘၣ်ယ့ၣ်ၡူး, “ပှၤလၢအကဆ့ၣ်နီၤအီၣ်တၢ် ဖဲစီၢ်နီၤခိၣ်လၢကစၢ်ယွၤအဘီအမုၢ်အပူၤတဖၣ်န့ၣ်, ဘၣ်ဆိၣ်ဂ့ၤဆံးဒိၣ်လဲၣ်.”",
			"16": "<sup>16</sup> ယ့ၣ်ၡူးစံးဘၣ်အီၤ, “တဘျီပှၤတဂၤအိၣ်ဒီးတၢ်အီၣ်အမူးဖးဒိၣ် တမူးဒီးအဝဲဒၣ်ကွဲပှၤအါဒံအါဂၤလီၤ.",
			"17": "<sup>17</sup> ဖဲတၢ်အီၣ်အမူးအဆၢကတီၢ်တုၤဃီၤန့ၣ်, အဝဲဒၣ်ဆှၢလီၤအခ့အပှၤဒ်သိး အကစံးဘၣ်ပှၤလၢအဘၣ်တၢ်ကွဲအီၤတဖၣ်, ‘ဟဲဘၣ်တက့ၢ်, တၢ်ခဲလၢာ်အိၣ်ကတဲာ်ကတီၤပာ်အသးလံ.’",
			"18": "<sup>18</sup> ဘၣ်ဆၣ်ဒီး အဝဲသ့ၣ်ကိးဂၤဒဲး, တဂၤဘၣ်တဂၤ, ဟ့ၣ်ထီၣ်အတၢ်ဂ့ၢ်တၢ်ကျိၤတဖၣ်လၢတၢ်ကပျဲပူၤအီၤအဂီၢ်လီၤ. ပှၤအဆိကတၢၢ်တဂၤစံးဘၣ်တၢ်ခ့တၢ်ပှၤ, ‘ယပှ့ၤစံာ်တလီၢ်, ဒီးယကဘၣ်လဲၤကွၢ်အီၤလီၤ. ဝံသးစူၤဘၣ်ယၤတက့ၢ်.’",
			"19": "<sup>19</sup> ပှၤအဂၤတဂၤစံးဝဲ, ‘ယပှ့ၤဂီၤဖံးယဲၢ်စူၣ်, ဒီးယကလဲၤမၤကွၢ်အီၤခဲအံၤလီၤ. ဝံသးစူၤဘၣ်ယၤတက့ၢ်.’",
			"20": "<sup>20</sup> ပှၤအဂၤတဂၤစံးဝဲ, ‘ယဖျီလံယသးဝံၤသီသီလီၤ. လၢတၢ်န့ၣ်အဃိယဟဲယဲတသ့ဘၣ်.’",
			"21": "<sup>21</sup> တၢ်ခ့တၢ်ပှၤက့ၤကဒါက့ၤဒီးစံးဘၣ်တဲဘၣ်အကစၢ် လၢတၢ်သ့ၣ်တဖၣ်အံၤခဲလၢာ်လီၤ. ဟံၣ်ကစၢ်အသူၣ်ဒိၣ်သးဖျိးဒီးစံးဘၣ်အတၢ်ခ့တၢ်ပှၤ, ‘ဟးထီၣ်ချ့ချ့ဆူဝ့ၢ်အကျဲမုၢ်ခိၣ်ဒီးကျဲဖိတဖၣ် ဒီးဟဲက့ၤကိးပှၤဖှီၣ်ဖိယာ်ဖိ, ပှၤက့ပှၤကွဲၣ်, ပှၤမဲာ်ဘျီၣ်, ဒီးပှၤခီၣ်ဟးဂီၤတဖၣ်န့ၣ်တက့ၢ်.’",
			"22": "<sup>22</sup> တယံာ်ဘၣ်ဒီးတၢ်ခ့တၢ်ပှၤန့ၣ်စံးဝဲ, ‘တၢ်ဒိၣ်ဧၢ, ဒ်နခါလီၤနကလုၢ်အသိးန့ၣ်, တၢ်မၤလၢထီၣ်ပှဲၤထီၣ်လံအီၤလံ. ဘၣ်ဆၣ်ဒီးတၢ်လီၢ်လီၤဟိဒံးဝဲလီၤ.’",
			"23": "<sup>23</sup> လၢတၢ်န့ၣ်အဃိကစၢ်စံးဘၣ်အတၢ်ခ့တၢ်ပှၤ, ‘လဲၤဆူဒူသဝီကျဲမုၢ်ဒီးကျဲဖိတဖၣ်, ဒီးမၢပှၤဟဲဒ်သိးယဟံၣ်ကပှဲၤအဂီၢ်န့ၣ်တက့ၢ်.",
			"24": "<sup>24</sup> ယစံးဘၣ်တဲဘၣ်သု, ပှၤလၢအဘၣ်တၢ်ကွဲအီၤတဖၣ်တလ့ၣ်ကွၢ်ဘၣ်ယဟါ အတၢ်အီၣ်နီတဂၤဘၣ်.’ ”",
			"25": "<sup>25</sup> ပှၤဂီၢ်မုၢ်ဖးဒိၣ်လဲၤဃုာ်တၢ်ဒီးယ့ၣ်ၡူးလီၤ. အဝဲဒၣ်ဃၣ်ဃီၤအသးဆူအဝဲသ့ၣ်အအိၣ်, ဒီးစံးဘၣ်အီၤ,",
			"26": "<sup>26</sup> ပှၤတဂၤလၢ်လၢ်လၢအဟဲဆူယအိၣ်န့ၣ်, မ့တမ့ၢ်လၢအဝဲဒၣ်အဲၣ်ယၤအါန့ၢ်အပၢ်, ဒီးအမိၢ်, အမါဒီးအဖိအလံၤတဖၣ်, အဒီပုၢ်ဝဲၢ်ခွါတဖၣ်, ဒီးအဒီပုၢ်ဝဲၢ်မုၣ်တဖၣ်, ဒီးအနီၢ်ကစၢ်ဒၣ်ဝဲစ့ၢ်ကီးဘၣ်ဒီး, ကဲယပျဲၢ်ယဘီၣ်တသ့ဘၣ်.",
			"27": "<sup>27</sup> ပှၤတဂၤလၢ်လၢ်လၢအတယိးအထူၣ်စုညါဒၣ်ဝဲဒီးပိာ်ယခံန့ၣ်, ကဲယပျဲၢ်ယဘီၣ်တသ့ဘၣ်.",
			"28": "<sup>28</sup> သုဝဲအကျါတဂၤမ့ၢ်ကူၣ်ထီၣ်ဖးလီၤလၢအကဘှီထီၣ်တၢးထီ တဖျၢၣ်န့ၣ်, အဝဲဒၣ်ကဆ့ၣ်နီၤဆိဝဲ, ဒီးဒွးကွၢ်ဝဲအပှ့ၤအကလံၤ ကလီၤလၢဆံးအါ, ဒ်သိးအကထံၣ်ဘၣ်ဝဲလၢအကမၤဝဲတုၤလၢ အကတၢၢ်အဂီၢ်, အကျိၣ်အစ့လၢတလၢလဲၣ်န့ၣ်လီၤ.",
			"29": "<sup>29</sup> အဝဲမ့ၢ်တမၤဒ်န့ၣ်ဘၣ်ဒီး, ပာ်လီၤဝဲလၢၢ်ခီၣ်ထံးဝံၤအလီၢ်ခံဘှီဝံၤက့ၤအတၢးထီတသ့ဘၣ် သတးဒီး, ပှၤကိးဂၤဒဲးလၢအထံၣ်ဘၣ်တၢ်မၤအသးတဖၣ် ကနံၤဘၣ်ဖၣ်လဲအီၤလီၤ.",
			"30": "<sup>30</sup> အဝဲသ့ၣ်ကစံးဝဲ, “ပှၤတဂၤအံၤစးထီၣ်သူၣ်ထီၣ်တၢ်ဘၣ်ဆၣ်ဒီး မၤဝံၤက့ၤဝဲတသ့ဘၣ်.” န့ၣ်လီၤ.",
			"31": "<sup>31</sup> စီၤပၤတဂၤမ့ၢ်ဟးထီၣ်ဒီးပှၤအဂၤတကလးဒ်သိးအကဒုးစီၤပၤ အဂၤတဂၤလၢအဟဲထီဒါအီၤအိၣ်ဒီးပှၤအဂၤခံကလးန့ၣ်, အဝဲဒၣ်ကဆ့ၣ်နီၤဆိဒီးကွၢ်ဆိကမိၣ်ဘၣ်ဃးအဂံၢ် အဘါလၢအကကွၢ်ဆၢၣ်မဲာ်စီၤပၤအဂၤတဂၤအဂီၢ်အိၣ် တအိၣ်လဲၣ်အဂ့ၢ်န့ၣ်လီၤ.",
			"32": "<sup>32</sup> အဝဲအဂံၢ်အဘါမ့ၢ်တအိၣ်န့ၣ်, ကဆှၢလီၤဝဲကလူးစိာ်တၢ်ကစီၣ် တဖၣ်ဒ်သိးအကထံၣ်လိာ်အသးဒီးစီၤပၤအဂၤတဂၤန့ၣ်ဖဲ အအိၣ်ဒံးလၢကျဲဖးယံၤအဖၢမုၢ်, ဒီးကကတိၤတၢ်ဒီးအီၤဘၣ်ဃး တၢ်ဃူတၢ်ဖိးအဂ့ၢ်န့ၣ်လီၤ.”",
			"33": "<sup>33</sup> ယ့ၣ်ၡူးမၤကတၢၢ်အတၢ်ဂ့ၢ်တမံၤအံၤဒီးစံးဝဲ, “ဒ်န့ၣ်အသိးမ့တမ့ၢ်လၢသုဟ့ၣ်လီၤကွံာ်တၢ်လၢအအိၣ်ဒီး သုခဲလၢာ်ဘၣ်ဒီး, သုကဲထီၣ်ယပျဲၢ်ယဘီၣ်တသ့နီတဂၤဘၣ်.",
			"34": "<sup>34</sup> အံသၣ်န့ၣ်မ့ၢ်တၢ်လၢအဂ့ၤလီၤ. ဘၣ်ဆၣ်ဒီးအံသၣ်အဟီမ့ၢ်လီၤမၢ်ကွံာ်န့ၣ်, တၢ်မၤဟီထီၣ်က့ၤအီၤကသ့ဒ်လဲၣ်.",
			"35": "<sup>35</sup> လၢဟီၣ်ခိၣ်အဂီၢ်မ့ၢ်ဂ့ၤ, ဟီၣ်ခိၣ်ညၣ်ထ့ၣ်အဂီၢ်မ့ၢ်ဂ့ၤ, အဘျုးအဖှိၣ်တအိၣ်နီတမံၤဘၣ်ဒီးပှၤစူးကွံာ်အီၤလီၤ. ပှၤအိၣ်ဒီးအနၢ်လၢအနၢ်ဟူတၢ်သ့န့ၣ်မ်အဒိကနၣ်တၢ်တက့ၢ်.”"
		},
		"15": {
			"1": "<sup>1</sup> တနံၤန့ၣ်, ပှၤဃ့သွဲအါဒံအါဂၤဒီးပှၤတၢ်ဒဲးဘးဖိတဖၣ်ဟဲဒ်သိး အကဒိကနၣ်ယ့ၣ်ၡူးအတၢ်စံးတၢ်ကတိၤအဂီၢ်လီၤ.",
			"2": "<sup>2</sup> ပှၤဖၤရံၤၡဲဒီးပှၤသ့တၢ်ဘူၣ်တၢ်ဘါအတၢ်သိၣ်တၢ်သီတဖၣ်စးထီၣ် ကဒူးကဒ့ၣ်တၢ်ဒီးစံးဝဲ, “ပှၤတဂၤအံၤတူၢ်လိာ်ပှၤတၢ်ဒဲးဘးဖိတဖၣ်, ဒီးအီၣ်သကိးအီသကိးဃုာ်တၢ်ဒီးအဝဲသ့ၣ်ဒၣ်လဲာ်န့ၣ်လီၤ.”",
			"3": "<sup>3</sup> လၢတၢ်န့ၣ်အဃိ, ယ့ၣ်ၡူးစံးဘၣ်တဲဘၣ်အဝဲသ့ၣ်လၢတၢ်ကတိၤဒိတထံၣ်အံၤလီၤ.",
			"4": "<sup>4</sup> ပစံးဒၣ်ကလိာ်, သုဝဲအကျါတဂၤအိၣ်ဒီးသိအဒုတကယၤ ဒီးလီၤမၢ်ကွံာ်န့ၢ်အီၤတဒုလီၤ. အဝဲဒၣ်ကမၤဒ်လဲၣ်. အဝဲဒၣ်ကပာ်တီၢ်သိအဂၤခွံဆံခွံဒုလၢအအီၣ်ဆၣ်အလီၢ်ဒီးလဲၤ လူၤဃုသိလၢအလီၤမၢ်ကွံာ်တဒုတုၤအထံၣ်န့ၢ်က့ၤဝဲတစုလီၤ.",
			"5": "<sup>5</sup> ဖဲအထံၣ်န့ၢ်က့ၤအီၤန့ၣ်, ကသူၣ်ခုသးခုဝဲဒိၣ်မးတုၤဒၣ်လဲာ် ကပာ်ထီၣ်ဝဲလၢအဖံဘၣ်ခိၣ်,",
			"6": "<sup>6</sup> ဒီးကဟဲက့ၤစိာ်ဝဲဆူဟံၣ်လီၤ. အန့ၣ်ဝံၤဒီး, အဝဲဒၣ်ကကိးဖှိၣ်အတံၤ သကိးဒီးပှၤလၢအဃၢၤတဖၣ်တပူၤဃီဒီးစံးဘၣ်အဝဲသ့ၣ်, ‘ယထံၣ်န့ၢ်က့ၤယသိလၢအလီၤမၢ်တဒုအဃိယသးခုဒိၣ်မးလီၤ. မ်ပကသူၣ်ဖှံသးညီသကိးလၢအဃိတက့ၢ်.’",
			"7": "<sup>7</sup> ဒ်န့ၣ်အသိး, ယစံးဘၣ်တဲဘၣ်သု, လၢမူခိၣ်န့ၣ်, တၢ်သးခုကအိၣ်ဝဲလၢပှၤတၢ်ဒဲးဘးဖိတဂၤ လၢအပီၢ်ယၢ်လီၤက့ၤအသးအဃိအါန့ၢ်ပှၤတီပှၤလိၤခွံဆံခွံဂၤ လၢအပီၢ်ယၢ်လီၤက့ၤအသးအလီၢ်တအိၣ်ဘၣ်တဖၣ်အဃိ တက့ၢ်လီၤ.",
			"8": "<sup>8</sup> မ့တမ့ၢ်, ပစံးဒၣ်ကလိာ်ပိာ်မုၣ်တဂၤလၢအအိၣ်ဒီးစ့အဘ့ၣ်တဆံ အတၢ်လီၤမၢ်န့ၢ်အီၤတဘ့ၣ်လီၤ. အဝဲဒၣ်ကမၤဒ်လဲၣ်. အဝဲဒၣ်ကဒွဲၣ်ထီၣ်မ့ၣ်အူဒၢတဖျၢၣ်, ခွဲသိၣ်ခွဲပျီအဟံၣ်, ဒီးကွၢ်ဝဲလီၤတံၢ်လီၤဆဲးလၢတၢ်လီၢ်ကိးပူၤဒဲး တုၤလၢအထံၣ်န့ၢ်က့ၤဝဲတစုလီၤ.",
			"9": "<sup>9</sup> ဖဲအဝဲဒၣ်ထံၣ်န့ၢ်က့ၤဝဲန့ၣ်, ကကိးဖှိၣ်အတံၤသကိးဒီးပှၤလၢအဃၢၤတဖၣ်တပူၤဃီဒီးစံးဘၣ်အဝဲသ့ၣ်, ‘ယသးခုဒိၣ်မးလၢယထံၣ်န့ၢ်က့ၤစ့လၢအလီၤမၢ်န့ၢ်ယၤတဘ့ၣ်အဃိန့ၣ်လီၤ. မ်ပသူၣ်ခုသးခုသကိးလၢအဃိတက့ၢ်.’",
			"10": "<sup>10</sup> ဒ်န့ၣ်အသိးယစံးဘၣ်တဲဘၣ်သု, ကစၢ်ယွၤအကလူးတဖၣ်သူၣ်ခု သးခုလၢပှၤတၢ်ဒဲးဘးဖိတဂၤလၢအပီၢ်ယၢ်လီၤက့ၤအသး အဃိန့ၣ်လီၤ.”",
			"11": "<sup>11</sup> ယ့ၣ်ၡူးစံးကဒီးဝဲ, “ပှၤအိၣ်ဝဲတဂၤလၢအအိၣ်ဒီးအဖိခွါခံဂၤလီၤ.",
			"12": "<sup>12</sup> ဖိလၢအသးစၢ်တဂၤန့ၣ်စံးဘၣ်အပၢ်, ‘ပၢ်ဧၢ, ယတၢ်န့ၢ်သါလၢယကဘၣ်ဒိးန့ၢ်အီၤန့ၣ်ဟ့ၣ်လီၤယၤခဲကနံၣ်အံၤ တက့ၢ်.’ လၢတၢ်န့ၣ်အဃိအဝဲဒၣ်နီၤဖးလီၤတၢ်စုလီၢ်ခီၣ်ခိၣ်လၢဖိခံ ဂၤန့ၣ်အဂီၢ်လီၤ.",
			"13": "<sup>13</sup> စှၤသီအလီၢ်ခံန့ၣ်, ဖိခွါလၢအသးစၢ်တဂၤဆါကွံာ်အတၢ်စုလီၢ်ခီၣ်ခိၣ် လၢအန့ၢ်ဘၣ်သါဝဲတဖၣ်, ဒီးစိာ်ထီၣ်စ့လၢအဒိးန့ၢ်ဝဲဒီးဟးထီၣ်ကွံာ်လၢအဟံၣ်လီၤ. အဝဲဒၣ်လဲၤဆူထံကီၢ်လၢအစီၤစုၤယံၤတဘ့ၣ်, ဒီးဖဲန့ၣ်အဝဲဒၣ်မၤလၢာ်ဂီၤကွံာ်အကျိၣ်အစ့လၢတၢ်လုၣ်ကိလုၣ် ကပာ်အပူၤလီၤ.",
			"14": "<sup>14</sup> အဝဲဒၣ်သူလၢာ်ကွံာ်တၢ်လၢအအိၣ်ဒီးအီၤခဲလၢာ်လီၤ. တၢ်န့ၣ်ဝံၤအလီၢ်ခံ တၢ်သၣ်ဝံၤလီၤဒိဖးဒိၣ်အိၣ်ထီၣ်ဝဲဒၣ်လၢကီၢ်အဝဲန့ၣ်အပူၤ, ဒီးတၢ်တအိၣ်ဒီးအီၤနီတမံၤလၢၤဘၣ်လီၤ.",
			"15": "<sup>15</sup> လၢတၢ်န့ၣ်အဃိအဝဲဒၣ်လဲၤမၤတၢ်လၢပှၤထံဖိကီၢ်ဖိဖဲန့ၣ်တဂၤ အအိၣ်, ဒီးအဝဲဒၣ်မၢလီၤအီၤဒ်သိးအကလဲၤကွၢ်အထိးတဖၣ် လၢအစံာ်ပျီပူၤန့ၣ်လီၤ.",
			"16": "<sup>16</sup> အဝဲဒၣ်အဲၣ်ဒိးအီၣ်ပှဲၤအဟၢဖၢလၢထိးဆၣ်ဘၣ်ဆၣ်, ပှၤတဟ့ၣ်အီၤတၢ်လၢအကအီၣ်ဝဲအဂီၢ်နီတမံၤနီတဂၤဘၣ်.",
			"17": "<sup>17</sup> လၢခံကတၢၢ်အဝဲဒၣ်သ့ၣ်နီၣ်လီၤက့ၤအသးဒီးစံးဝဲ, ‘ယပၢ်အပှၤဒိးလဲအသးဖိကိးဂၤဒဲးအီၣ်ဘၣ်အီဘၣ်အါန့ၢ်ဒံး အအီၣ်ဝဲကဲတက့ၢ်လီၤ. မ့မ့ၢ်ယဲတခီယအိၣ်ဖဲအံၤဘူးတ့ၢ်မးယက သံလၢတၢ်သၣ်ဝံၤလီၤဒိအဃိလီၤ.",
			"18": "<sup>18</sup> ယကဂဲၤဆၢထၢၣ်ဒီးက့ၤဆူယပၢ်အအိၣ်ဒီးစံးယဲ, ပၢ်ဧၢ, ယမၤကမၣ်ဘၣ်လံကစၢ်ယွၤဒီးနၤလံ.",
			"19": "<sup>19</sup> ယတကြၢးတဘၣ်လၢၤလၢပှၤကကိးယၤလၢနဖိခွါဘၣ်. ပာ်ယၤဒ်နပှၤမၤတၢ်ဖိလၢအဒိးလဲအသးအကျါတဂၤအသိးန့ၣ် တက့ၢ်.’",
			"20": "<sup>20</sup> လၢတၢ်န့ၣ်အဃိအဝဲဒၣ်ဂဲၤဆၢထၢၣ်ဒီးက့ၤကဒါက့ၤဝဲဆူအပၢ် အအိၣ်လီၤ. ဖဲအဝဲဒၣ်အိၣ်စီၤစုၤယံၤဒံးလၢအဟံၣ်န့ၣ်, အပၢ်ထံၣ်အီၤ, အသးပူၤပှဲၤဒီးတၢ်သးကညီၤဒီးအဝဲဒၣ်ဃ့ၢ်ဝဲ, ဖိးဃာ်အဖိခွါဒီးနၢမူအီၤလီၤ.",
			"21": "<sup>21</sup> ဖိခွါကတိၤတၢ်ဒီးစံးဝဲ, ‘ပၢ်ဧၢ, ယမၤကမၣ်ဘၣ်လံကစၢ်ယွၤဒီးနၤလံ. ယတကြၢးတဘၣ်လၢၤလၢပှၤကကိးယၤလၢနဖိခွါဘၣ်.’",
			"22": "<sup>22</sup> ဘၣ်ဆၣ်ဒီးပၢ်ကိးဃီၤအတၢ်ခ့တၢ်ပှၤတဖၣ်ဒီးစံး, ‘မၤချ့ချ့တက့ၢ်. ဟဲစိာ်ဆ့ကၤဖးထီအဂ့ၤကတၢၢ်တဘ့ၣ်ဒီးဒုးကၤထီၣ်အီၤတက့ၢ်. ဖျီၣ်လီၤပသံးတဘိလၢအစုမုၢ်လိၤဒီးဒုးဒိးထီၣ်အီၤခီၣ်ဖံးတက့ၢ်.",
			"23": "<sup>23</sup> အန့ၣ်ဝံၤအလီၢ်ခံ, လဲၤမၤန့ၢ်ဂီၤဖံးဖိလၢအဘီၣ်တဒုဒီးမၤသံအီၤ, ဝံၤဒီး မ်ပကသူၣ်ဖှံသးညီသကိးခီဖျိတၢ်အီၣ်တၢ်အီအမူးန့ၣ်တက့ၢ်.",
			"24": "<sup>24</sup> အဂ့ၢ်ဒ်အံၤယဖိခွါတဂၤအံၤသံတ့ၢ်ဝဲ, ဘၣ်ဆၣ်ဒီးခဲကနံၣ်အံၤအဝဲဒၣ်မူထီၣ်က့ၤလံ. အဝဲဒၣ်လီၤမၢ်, ဘၣ်ဆၣ်ဒီးခဲကနံၣ်အံၤဘၣ်တၢ်ထံၣ်န့ၢ်က့ၤအီၤလံ.’ မၤသးဒ်န့ၣ်ဒီး တၢ်အီၣ်တၢ်အီအမူးစးထီၣ်ဝဲဒၣ်လီၤ.",
			"25": "<sup>25</sup> ဖဲဆၢကတီၢ်အဝဲန့ၣ်, ဖိခွါအဒိၣ်တဂၤအိၣ်ဝဲဒၣ်လၢစံာ်ပျီပူၤလီၤ. ဖဲအဝဲဒၣ်ဟဲက့ၤဒီးဘူးထီၣ်ဝဲလၢဟံၣ်န့ၣ်, နၢ်ဟူဘၣ်ဝဲတၢ်သးဝံၣ်ဒီးတၢ်ဂဲၤကလံၣ်အသီၣ်လီၤ.",
			"26": "<sup>26</sup> လၢတၢ်န့ၣ်အဃိအဝဲဒၣ်ကိးဃီၤတၢ်ခ့တၢ်ပှၤအကျါတဂၤ, ဒီးသံကွၢ်အီၤ, ‘တၢ်သီၣ်တၢ်သဲအဝဲအံၤ မ့ၢ်ပှၤမၤတၢ်မနုၤလဲၣ်.’",
			"27": "<sup>27</sup> တၢ်ခ့တၢ်ပှၤစံးဆၢအီၤ, ‘နဒီပုၢ်ဝဲၢ်ခွါဟဲက့ၤတုၤဟံၣ်, ဒီးနပၢ်မၤသံဂီၤဖံးဖိလၢအဘီၣ်တဒု, အဂ့ၢ်မ့ၢ်လၢအဝဲဒၣ်ဟဲက့ၤတုၤဂ့ၤဂ့ၤဘၣ်ဘၣ်အဃိလီၤ.’",
			"28": "<sup>28</sup> ဒီပုၢ်ဝဲၢ်ပိာ်ခွါအဒိၣ်တဂၤအံၤအသးဒိၣ်ထီၣ်တုၤဒၣ်လဲာ်တက့ၤ နုာ်ဝဲဆူဟံၣ်ပူၤဘၣ်. လၢတၢ်န့ၣ်အဃိအပၢ်ဟဲထီၣ်လၢခိဒီးဃ့ ကညးအီၤဒ်သိးအကနုာ်လီၤဆူဟံၣ်ပူၤလီၤ.",
			"29": "<sup>29</sup> အဝဲဒၣ်စံးဆၢအပၢ်, ‘ကွၢ်လၢအံၤ, လၢအနံၣ်အလါတဖၣ်အံၤအပူၤ, ယမၤတ့ၢ်တၢ်လၢနဂီၢ်ဒ်ကုၢ်တဂၤအသိး ဒီးယတလုၣ်သ့ၣ်ခါပတာ်နကလုၢ်နီတစုဘၣ်. နဟ့ၣ်တ့ၢ်လံယၤတၢ်မနုၤ တမံၤလဲၣ်. လၢယကမၤတၢ်အီၣ်သကိးအီသကိးအမူး ဒီးယတံၤသကိးတဖၣ်အဂီၢ်မဲာ်တဲးလဲးတဒုဒၣ်လဲာ်နတဟ့ၣ်ယၤဘၣ်.",
			"30": "<sup>30</sup> မ့မ့ၢ်နဖိခွါတဂၤအံၤမၤလၢာ်ဂီၤနတၢ်စုလီၢ်ခီၣ်ခိၣ်ခဲလၢာ်လၢတၢ်ဂဲၤ ဃုာ်ဒီးဃဲသဲမုၣ်, ဒီးဖဲအဝဲဒၣ်ဟဲက့ၤတုၤဟံၣ်န့ၣ်နမၤသံဂီၤဖံးဖိအဘီၣ်ကတၢၢ် တဒုလၢအဝဲဒၣ်အဂီၢ်လီၤ.’",
			"31": "<sup>31</sup> ပၢ်စံးဆၢအီၤ, ‘ယဖိခွါဧၢ, နအိၣ်ဒီးယၤဖဲအံၤထီဘိဒီးတၢ်ခဲလၢာ်ခဲဆ့ လၢအအိၣ်ဒီးယၤန့ၣ်မ့ၢ်နတၢ်လီၤ.",
			"32": "<sup>32</sup> ဘၣ်ဆၣ်, ပဂ့ၤအိၣ်ဒီးတၢ်အီၣ်တၢ်အီအမူးဒီးသူၣ်ခုသးခုလီၤ. အဂ့ၢ်ဒ်အံၤ, နပုၢ်သံတ့ၢ်ဝဲ, မ့မ့ၢ်ခဲကနံၣ်အံၤအဝဲဒၣ်မူဝဲလီၤ. အဝဲဒၣ်လီၤမၢ်တ့ၢ်, ဘၣ်ဆၣ်ဒီးခဲကနံၣ်အံၤဘၣ်တၢ်ထံၣ်န့ၢ်က့ၤလံအီၤလံ.’ ”"
		},
		"16": {
			"1": "<sup>1</sup> ယ့ၣ်ၡူးစံးဘၣ်အပျဲၢ်အဘီၣ်တဖၣ်, “ပှၤထူးပှၤတီၤအိၣ်ဝဲဒၣ်တဂၤလၢ အအိၣ်ဒီးပှၤအံးထွဲကွၢ်ထွဲအတၢ်ဖိတၢ်လံၤတဂၤလီၤ. အဝဲဘၣ်တၢ်တဲဘၣ်အီၤလၢအပှၤကွၢ်ထွဲတၢ်ဖိတၢ်လံၤတဂၤအံၤ မၤလၢာ်ဂီၤကလီအကျိၣ်အစ့လီၤ.",
			"2": "<sup>2</sup> ပှၤထူးပှၤတီၤကိးဃီၤအပှၤကွၢ်ထွဲတၢ်စုလီၢ်ခီၣ်ခိၣ်အဝဲန့ၣ်ဒီးစံးဘၣ်အီၤ, ‘နဂ့ၢ်နကျိၤလၢယနၢ်ဟူဘၣ်အီၤတမံၤအံၤမ့ၢ်တၢ်ဒ်လဲၣ်. ဟ့ၣ်ထီၣ်တၢ်ပာ်ဖျါအလၢအပှဲၤဘၣ်ဃးဒီးနတၢ်ကွၢ်ထွဲပၢဆှၢ ယတၢ်စုလီၢ်ခီၣ်ခိၣ်တက့ၢ်. အဂ့ၢ်ဒ်အံၤ, နကဲယပှၤကွၢ်ထွဲတၢ်စုလီၢ်ခီၣ်ခိၣ်တသ့လၢၤဘၣ်.’",
			"3": "<sup>3</sup> တုၤနုၤတစု, ပှၤကွၢ်ထွဲတၢ်ဖိတၢ်လံၤဆိကမိၣ်ဝဲလၢအသးပူၤ, ‘ယကစၢ်ကထုးထီၣ်ကွံာ်ယၤလၢယတၢ်မၤအလီၢ်လီၤ. မ့ၢ်ယကမၤ ဘၣ်ဒ်လဲၣ်. ယကခူၣ်တၢ်ပူၤအဂီၢ်ယဂံၢ်ယဘါတလၢတပှဲၤဘၣ်. ဒီးယကဃ့အီၣ်ယဆၣ်အဂီၢ်ယမဲာ်ဆှးလီၤ.",
			"4": "<sup>4</sup> ခဲကနံၣ်အံၤ, ယကဘၣ်မၤဒ်လဲၣ်န့ၣ်ယသ့ၣ်ညါလီၤ. ယမ့ၢ်မၤဒ်န့ၣ်ဒီး, ဖဲယတၢ်မၤတအိၣ်လၢၤအဆၢကတီၢ်န့ၣ်, ယကအိၣ်ဒီးတံၤသကိးတဖၣ်လၢ အကတူၢ်လိာ်ခီၣ်ဆၢယၤလၢအဝဲသ့ၣ်အဟံၣ်ပူၤဃီပူၤလီၤ.’",
			"5": "<sup>5</sup> လၢတၢ်န့ၣ်အဃိ, အဝဲဒၣ်ကိးဃီၤပှၤတဖၣ်လၢအိၣ်ဒီးအကမၢ် လၢအကဘၣ်လိးတူာ်က့ၤအကစၢ်လီၤ. အဝဲဒၣ်စံးဘၣ်ပှၤအဆိ ကတၢၢ်တဂၤ, ‘နဒ့ၣ်ကမၢ်လၢနကဘၣ်လိးက့ၤယကစၢ်န့ၣ်အိၣ်ဆံး အါလဲၣ်.’",
			"6": "<sup>6</sup> အဝဲဒၣ်စံးဆၢအီၤ, ‘သ့ၣ်စၤယံးသိအဒၢတကယၤလီၤ.’ ပှၤပၢၤတၢ်စုလီၢ်ခီၣ်ခိၣ်စံးအီၤ, ‘နစရီအိၣ်လၢအံၤ, ဆ့ၣ်နီၤဒီးကွဲးလီၤယဲၢ်ဆံတက့ၢ်.’",
			"7": "<sup>7</sup> အဝဲဒၣ်စံးဘၣ်ကဒီးပှၤအဂၤတဂၤ, ‘နဲဒၣ်တခီလဲၣ်. နဒ့ၣ်ကမၢ်လၢနကဘၣ်လိးက့ၤအိၣ်ဝဲဆံးအါလဲၣ်.’ အဝဲဒၣ်စံးဆၢအီၤ, ‘ဘုကၠူၣ်အကိၢ်တကယၤလီၤ.’ ပှၤပၢၤတၢ်စုလီၢ်ခီၣ်ခိၣ်စံးဘၣ်အီၤ, ‘နစရီအိၣ်လၢအံၤ, ဆ့ၣ်နီၤဒီးကွဲးလီၤဃိးဆံတက့ၢ်.’",
			"8": "<sup>8</sup> ပှၤပၢၤတၢ်စုလီၢ်ခီၣ်ခိၣ်တဂၤအံၤအကစၢ်စံးထီၣ်ပတြၢၤအီၤလၢ အမၤတၢ်လၢအလၢပှဲၤဒီးတၢ်ကူၣ်ဘၣ်ဖးသ့ဒ်အံၤအသိးအဃိန့ၣ်လီၤ. အဂ့ၢ်ဒ်အံၤ, ဖဲလၢအဘၣ်ဃးဒီးတၢ်ကွၢ်ထွဲသုးကျဲၤတၢ်လၢ အတၢ်ဂ့ၢ်တၢ်ကျိၤတဖၣ်အဂ့ၢ်န့ၣ်ပှၤလၢဟီၣ်ခိၣ်တစိၤအံၤတဖၣ် ကူၣ်ဘၣ်ဖးသ့ဒိၣ်န့ၢ်ပှၤဘၣ်ဃးဒီးတၢ်ကပီၤတဖၣ်, တက့ၢ်လီၤ.”",
			"9": "<sup>9</sup> ဒီးယ့ၣ်ၡူးကတိၤတၢ်ဒီးစံးဝဲ, “ဒီးလၢတၢ်န့ၣ်အဃိယစံးဘၣ်တဲဘၣ်သု, ဒ်သိးသုကမၤန့ၢ်တံၤသကိးအဂီၢ်, သူဟီၣ်ခိၣ်အတၢ်ထူးတၢ်တီၤ, ဒီးတုၤအလၢာ်ကွံာ်ဒီး သုကဘၣ်တၢ်တူၢ်လိာ်ခီၣ်ဆၢသုလၢဟံၣ်အထူအယိာ်န့ၣ်တက့ၢ်.",
			"10": "<sup>10</sup> ပှၤတဂၤလၢ်လၢ်လၢအတီဝဲလၢတၢ်ဂ့ၢ်အဆံးဖိတဖၣ်အပူၤန့ၣ်, ကတီစ့ၢ်ကီးဝဲလၢတၢ်ဂ့ၢ်အဒိၣ်တဖၣ်အပူၤလီၤ. ပှၤတဂၤလၢ်လၢ်လၢ အတတီလၢတၢ်ဂ့ၢ်အဆံးဖိတဖၣ်အပူၤန့ၣ်ကတတီစ့ၢ်ကီးဝဲလၢတၢ်ဂ့ၢ် အဒိၣ်တဖၣ်အပူၤလီၤ.",
			"11": "<sup>11</sup> မ့မ့ၢ်ဒ်န့ၣ်ဒီး, လၢတၢ်ကွၢ်ထွဲပၢဆှၢဟီၣ်ခိၣ်အတၢ်ထူးတၢ်တီၤအပူၤ န့ၣ်သုမ့ၢ်တတီတ့ၢ်သုဝဲဒီး, တၢ်နာ်န့ၢ်သုလၢတၢ်ထူးတၢ်တီၤနီၢ်နီၢ် အဂီၢ်န့ၣ်, ကသ့ဝဲလၢကျဲဒ်လဲၣ်.",
			"12": "<sup>12</sup> ဒီးသုမ့ၢ်တတီတ့ၢ်သုဝဲဘၣ်ဃးဒီးတၢ်လၢအမ့ၢ်ပှၤတဂၤဒၣ်အတၢ်န့ၣ်, မ့ၢ်မတၤကဟ့ၣ်သုတၢ်လၢအမ့ၢ်သုတၢ်န့ၣ်လဲၣ်.",
			"13": "<sup>13</sup> ‘တၢ်ခ့တၢ်ပှၤတဂၤမၤကစၢ်ခံဂၤအတၢ်မၤတသ့ဘၣ်. အဝဲဒၣ်ကသးဟ့အဝဲတဂၤ, ဒီးအဲၣ်အဂၤတဂၤလီၤ. အဝဲဒၣ်ကတီဒီးအဝဲတဂၤဒီးတပာ်ကဲဘၣ်အဂၤတဂၤလီၤ. သုမၤကစၢ်ယွၤအတၢ်မၤဒီးကျိၣ်စ့အတၢ်မၤခံမံၤလၢာ်တသ့ဘၣ်.”",
			"14": "<sup>14</sup> ပှၤဖၤရံၤၡဲတဖၣ်နၢ်ဟူဘၣ်တၢ်သ့ၣ်တဖၣ်အံၤခဲလၢာ်, ဒီးအဝဲသ့ၣ်နံၤဘၣ်ဖၣ်လဲယ့ၣ်ၡူး, အဂ့ၢ်မ့ၢ်လၢအဝဲသ့ၣ်အဲၣ်ကျိၣ်စ့အဃိလီၤ.",
			"15": "<sup>15</sup> ယ့ၣ်ၡူးစံးဘၣ်အဝဲသ့ၣ်, “သုမ့ၢ်ပှၤတဖၣ်လၢအမၤဖျါအသးဒ် အတီဝဲလိၤဝဲ, လၢပှၤကညီအမဲာ်ညါ, ဘၣ်ဆၣ်ဒီးကစၢ်ယွၤသ့ၣ်ညါသုသူၣ်သုသးလီၤ. အဂ့ၢ်ဒ်အံၤ, တၢ်လၢပှၤကညီဆိကမိၣ်လၢ အအိၣ်ဒီးအလုၢ်အပှ့ၤဖးဒိၣ်န့ၣ်, လၢကစၢ်ယွၤအမဲာ်ညါ မ့ၢ်တၢ်လၢအလီၤသးဘၣ်အၢန့ၣ်လီၤ.",
			"16": "<sup>16</sup> စီၤမိၤၡ့အတၢ်သိၣ်တၢ်သီဒီးဝံအတၢ်ကွဲးတဖၣ်အိၣ်ဝဲဒၣ်တုၤလၢ ပှၤဘျၢတၢ်စီၤယိၤဟၣ်အဆၢကတီၢ်လီၤ. စးထီၣ်ဖဲန့ၣ် တၢ်သးခု အကစီၣ်ဘၣ်ဃးဒီးကစၢ်ယွၤအဘီအမုၢ်ဘၣ်တၢ်စံၣ်တဲၤတဲလီၤအီၤ, ဒီးပှၤကိးဂၤဒဲးဂုာ်လဲၤနုာ်ဝဲဆူကစၢ်ယွၤအဘီအမုၢ်အပူၤလီၤ.",
			"17": "<sup>17</sup> ဘၣ်ဆၣ်ဒီးမူခိၣ်ဒီးဟီၣ်ခိၣ်န့ၣ် လီၤမၢ်ကွံာ်ဝဲညီန့ၢ်ဒံးလံာ်တၢ်သိၣ်တၢ်သီအလံာ်မဲာ်ဖျၢၣ်အဆံးကတၢၢ် တဖျၢၣ်ကလီၤမၢ်ကွံာ်ဝဲတက့ၢ်လီၤ.",
			"18": "<sup>18</sup> ပိာ်ခွါတဂၤလၢ်လၢ်လၢအပာ်မၢ်ကွံာ်အမါဒီးန့ၢ်အမါလၢပိာ်မုၣ် အဂၤတဂၤန့ၣ်, မ့ၢ်အအဲၣ်ဘၢတၢ်, ဒီးပိာ်ခွါတဂၤလၢအန့ၢ်အမါလၢပိာ်မုၣ်တဂၤလၢအဘၣ်တၢ်ပာ်မၢ်ကွံာ်အီၤန့ၣ်, မ့ၢ်အမၤကမၣ်ပှၤဂၤအမါလီၤ.",
			"19": "<sup>19</sup> “တဘျီန့ၣ်, ပှၤထူးပှၤတီၤအိၣ်ဝဲတဂၤလၢအကူအသိးတၢ်ကူတၢ်ကၤအပှ့ၤဒိၣ်ကတၢၢ် တဖၣ်ဒီးမုာ်လၤဝဲလၢတၢ်အီၣ်အမူးဖးဒိၣ်အပူၤကိးနံၤဒဲးလီၤ.",
			"20": "<sup>20</sup> ပှၤဖှီၣ်ဖိယာ်ဖိအိၣ်စ့ၢ်ကီးဝဲတဂၤလၢအမံၤမ့ၢ်စီၤလါစရူး, လၢအအိၣ်ပှဲၤဒီးအပူၤလီၢ်ပူၤကျဲ, ဒီးဘၣ်တၢ်ဟဲစိာ်ညီနုၢ်အီၤဆူ ပှၤထူးပှၤတီၤတဂၤန့ၣ်အတြဲၤခီၣ်ထံး,",
			"21": "<sup>21</sup> အိၣ်ဒီးတၢ်ဆၢမုၢ်လၢ်လၢအကအီၣ်ဘၣ်တၢ်အီၣ်လၢအလီၤဆှု လၢပှၤထူးပှၤတီၤတဂၤအံၤအစီၢ်နီၤခိၣ်န့ၣ်လီၤ. ထွံၣ်တဖၣ်ဒၣ်လဲာ်ဟဲဒီးလ့ၣ်အဝဲဒၣ်အပူၤလီၢ်ပူၤကျဲတဖၣ်လီၤ.",
			"22": "<sup>22</sup> ပှၤဖှီၣ်ဖိယာ်ဖိတဂၤအံၤသံဝဲ, ဒီးဘၣ်တၢ်စိာ်ထီၣ်အီၤလၢကလူး တဖၣ်ဆူ စီၤအၤဘြၤဟၣ်အကပၤ, ဖဲတၢ်အီၣ်အမူးလၢမူခိၣ်န့ၣ်လီၤ. ပှၤထူးပှၤတီၤစ့ၢ်ကီးသံဝဲ, ဒီးဘၣ်တၢ်ခူၣ်လီၤအီၤလီၤ.",
			"23": "<sup>23</sup> လၢပျုၤပူၤဖဲအဝဲဒၣ်ဘၣ်တူၢ်တၢ်နးမးန့ၣ်, အဝဲကွၢ်ထီၣ်တၢ်ဒီးထံၣ်စီၤအၤဘြၤဟၣ်လၢအယံၤ, အိၣ်ဒီးစီၤလါစရူးလၢအကပၤလီၤ.",
			"24": "<sup>24</sup> လၢတၢ်န့ၣ်အဃိအဝဲဒၣ်ကိးထီၣ်ဝဲ, ‘ပၢ်စီၤအၤဘြၤဟၣ်ဧၢ, သူၣ်ကညီၤသးကညီၤယၤ ဒီးမၢစီၤလါစရူးဘျၢလီၤအစုမုၢ် အစိးနါလၢထံကျါဒီးဟဲမၤခုၣ်လီၤယပျ့ၤန့ၣ်တက့ၢ်. အဂ့ၢ်ဒ်အံၤ, ယအိၣ်လၢတၢ်ဘၣ်တူၢ်တၢ်နးမးအပူၤ, လၢမ့ၣ်အူတခါအံၤအပူၤလီၤ.’",
			"25": "<sup>25</sup> ဘၣ်ဆၣ်ဒီးစီၤအၤဘြၤဟၣ်စံးဝဲ, ‘ယဖိခွါဧၢ, သ့ၣ်နီၣ်ထီၣ်တက့ၢ်. လၢနတၢ်အိၣ်မူအဆၢကတီၢ်န့ၣ်, နဘၣ်တၢ်ဟ့ၣ်နၤလၢကယဲၢ်တၢ် အဂ့ၤတဖၣ်, မ့မ့ၢ်စီၤလါစရူးတခီဒိးန့ၢ်ဘၣ်ကယဲၢ်မ့ၢ်တၢ်အအၢ တဖၣ်လီၤ. ဘၣ်ဆၣ်ဒီးခဲကနံၣ်အံၤ, အဝဲအနီၢ်ကစၢ်ဒၣ်ဝဲအိၣ်မုာ်အိၣ်ပၢၤဖဲတၢ်လီၢ်တပူၤအံၤ, မ့မ့ၢ်နၤတခီနအိၣ်လၢတၢ်ဘၣ်တူၢ်တၢ်အပူၤလီၤ.",
			"26": "<sup>26</sup> လၢန့ၣ်အမဲာ်ညါ, တၢ်ပူၤဖးယိာ်အိၣ်ဝဲဒၣ်လၢပဘၢၣ်စၢၤတပူၤ, သတးဒီးပှၤအိၣ်ဖဲအံၤတဖၣ်မ့ၢ်အဲၣ်ဒိးလဲၤခီဂာ်ဆူသုအိၣ် န့ၣ်လဲၤဝဲတသ့ဘၣ်. ဒီးပှၤအိၣ်လၢသုအိၣ်ဖဲန့ၣ်တဖၣ်ဟဲခီဃီၤဆူပအိၣ် တသ့စ့ၢ်ကီးဘၣ်န့ၣ်လီၤ.’",
			"27": "<sup>27</sup> ပှၤထူးပှၤတီၤစံးဝဲ, ‘မ့မ့ၢ်ဒ်န့ၣ်ဒီး, ပၢ်ဧၢ, ယဃ့ကညးနၤ, ဆှၢလီၤစီၤလါစရူးဆူယပၢ်အဟံၣ်",
			"28": "<sup>28</sup> ဖဲယဒီပုၢ်ဝဲၢ်ပိာ်ခွါအိၣ်ဝဲယဲၢ်ဂၤန့ၣ်တက့ၢ်. ပျဲအဝဲဒၣ်လဲၤဒီးဟ့ၣ်ပလီၢ်အဝဲသ့ၣ်, ဒ်သိးအဝဲသ့ၣ်အသုတဟဲဘၣ်စ့ၢ်ကီးဖဲတၢ်ဘၣ်တူၢ်တၢ်အလီၢ်တတီၤ အံၤတဂ့ၤန့ၣ်တက့ၢ်.’",
			"29": "<sup>29</sup> စီၤအၤဘြၣ်ဟၣ်စံးဝဲ, ‘နဒီပုၢ်ဝဲၢ်ပိာ်ခွါတဖၣ်အိၣ်ဒီးစီၤမိၤၡ့ ဒီးဝံအတၢ်ကွဲးတဖၣ်လၢအကဟ့ၣ်ပလီၢ်အဝဲသ့ၣ်အဂီၢ်လီၤ. မ်နဒီပုၢ်ဝဲၢ်ပိာ်ခွါတဖၣ်ဒိကနၣ်အဝဲသ့ၣ်အတၢ်ကတိၤတက့ၢ်.’",
			"30": "<sup>30</sup> ပှၤထူးပှၤတီၤစံးဆၢဝဲ, ‘ပၢ်အၤဘြၤဟၣ်ဧၢ, တၢ်န့ၣ်တလၢတပှဲၤဒံးဘၣ်. မ့ၢ်ပှၤတဂၤဂၤမ့ၢ်ဂဲၤဆၢထၢၣ်က့ၤလၢတၢ်သံဒီး လဲၤဆူအဝဲသ့ၣ်အအိၣ်န့ၣ်, အဝဲသ့ၣ်ကဃၣ်ကွံာ်အသးလၢအတၢ်ဒဲးဘးတဖၣ်လီၤ.’",
			"31": "<sup>31</sup> ဘၣ်ဆၣ်ဒီးစီၤအၤဘြၤဟၣ်စံးဝဲ, ‘အဝဲသ့ၣ်မ့ၢ်တစူၢ်စီၤမိၤၡ့ဒီးဝံတဖၣ်အတၢ်ကွဲးန့ၣ်, ပှၤတဂၤမ့ၢ်ဂဲၤဆၢထၢၣ်က့ၤလၢတၢ်သံသနာ်က့, တမ့ၢ်အဝဲသ့ၣ်ကစူၢ်ကနာ်တၢ်ဘၣ်.’ ”"
		},
		"17": {
			"1": "<sup>1</sup> ယ့ၣ်ၡူးစံးဘၣ်အပျဲၢ်အဘီၣ်တဖၣ်, “တၢ်သ့ၣ်တဖၣ်လၢအဒုးလီၤနုာ်ပှၤကညီဆူတၢ်ဒဲးဘးအပူၤန့ၣ် ကမၤအသးလီၤ. ဘၣ်ဆၣ်ဒီးပှၤတဂၤလၢအဒုးအိၣ်ထီၣ်တၢ်သ့ၣ် တဖၣ်န့ၣ်, ဘၣ်အဖှီၣ်ဆံးဒိၣ်လဲၣ်.",
			"2": "<sup>2</sup> ဆၢၣ်ဂူာ်လၢၢ်မ့ၢ်ဘၣ်တၢ်စၢဃာ်အီၤလၢအကိာ်လိၤဒီး တၢ်တ့ၢ်လီၤအီၤဆူပီၣ်လဲၣ်ပူၤန့ၣ်, ကဂ့ၤဒိၣ်န့ၢ်ဒံးအဝဲဒၣ်ကဒုးမၤပှၤအဆံးတဖၣ်အံၤအကျါတဂၤလၢ တၢ်ဒဲးဘးန့ၣ်တက့ၢ်လီၤ.",
			"3": "<sup>3</sup> လၢတၢ်န့ၣ်အဃိပလီၢ်သုသးတက့ၢ်. နဒီပုၢ်ဝဲၢ်မ့ၢ်မၤကမၣ်တၢ်န့ၣ်, သိၣ်ဃီၣ်အီၤ, ဒီးအဝဲဒၣ်မ့ၢ်ပီၢ်ယၢ်လီၤက့ၤအသးန့ၣ်, ပျၢ်အတၢ်ကမၣ်တက့ၢ်.",
			"4": "<sup>4</sup> အဝဲဒၣ်မ့ၢ်မၤကမၣ်နၤနွံဘျီလၢတနံၤအတီၢ်ပူၤ, ဒီးတဘျီဘၣ်တဘျီဖဲအဟဲဒီးစံး, ‘ယပီၢ်ယၢ်လီၤက့ၤယသးလံ’ န့ၣ်, နကဘၣ်ပျၢ်အတၢ်ကမၣ်လီၤ.”",
			"5": "<sup>5</sup> တၢ်မၢဖိတဖၣ်စံးဘၣ်ကစၢ်, “မၤအါထီၣ်ပတၢ်စူၢ်တၢ်နာ်တက့ၢ်.”",
			"6": "<sup>6</sup> ကစၢ်စံးဆၢအီၤ “သုတၢ်နာ်မ့ၢ်အိၣ်ထဲသိးဒီးသဘၣ်ချံတဖျၢၣ်န့ၣ် သုမ့ၢ်စံးဘၣ်ဝံာ်တထူၣ်အံၤ, ‘ထဲးထီၣ်ကွံာ်နသးလၢနဂံၢ်နဂဲၤတဖၣ်, ဒီးသူၣ်လီၤနသးလၢပီၣ်လဲၣ်အပူၤတက့ၢ်’ န့ၣ်ဒီးအဝဲဒၣ်ကစူၢ်သုကလုၢ်လီၤ.",
			"7": "<sup>7</sup> “ပစံးဒၣ်ကလိာ်, သုဝဲအကျါတဂၤအိၣ်ဒီးတၢ်ခ့တၢ်ပှၤတဂၤလၢအထူစံာ်, မ့တမ့ၢ်ကွၢ်သိန့ၣ်လီၤ. ဖဲအဝဲဒၣ်ဟဲက့ၤလၢစံာ်ပျီပူၤန့ၣ်, မ့ၢ်သုစံးဘၣ်အီၤ, ‘မၤချ့ချ့ဒီးအီၣ်တၢ်တက့ၢ်’ န့ၣ်ဧါ.",
			"8": "<sup>8</sup> တမ့ၢ်လ့ၤတက့ၤဘၣ်. မ့မ့ၢ်သုစံးဘၣ်အီၤ, ‘ကတဲာ်ကတီၤန့ၢ်ယတၢ်အီၣ်ဝံၤဒီး ကံၢ်တူာ်နယီၢ်ဒ့လၢတၢ်ကံးယာ်ဒီးအိၣ်ခိးကွၢ်ထွဲယတၢ်လိၣ်ဖဲ ယအီၣ်တၢ်အဆၢကတီၢ်န့ၣ်တက့ၢ်. အန့ၣ်ဝံၤအလီၢ်ခံနအီၣ်တၢ်သ့ဝဲလီၤ.’",
			"9": "<sup>9</sup> အလီၢ်တအိၣ်လၢတၢ်ခ့တၢ်ပှၤတဂၤကဘၣ်တၢ်စံးဘျုးစံးဖှိၣ်အီၤလၢ အစူၢ်တၢ်အကလုၢ်အဃိန့ၣ်ဘၣ်.",
			"10": "<sup>10</sup> သုဝဲစ့ၢ်ကီးမ့ၢ်တၢ်ဒ်န့ၣ်လီၤ. ဖဲသုမၤလံတၢ်လၢပှၤမၢသုခဲလၢာ်န့ၣ်, စံးသုဝဲ, ‘ပမ့ၢ်ဒၣ်တၢ်ခ့တၢ်ပှၤတဖၣ်လီၤ. မ့ၢ်ဒၣ်ပမၤပှဲၤပမူပဒါတဖၣ်လီၤ.’ ”",
			"11": "<sup>11</sup> ဖဲယ့ၣ်ၡူးလဲၤဝဲဆူဝ့ၢ်ယရူၤၡလ့ၣ်န့ၣ်, အဝဲဒၣ်လဲၤကျဲလၢအခီဂာ် ကီၢ်ၡၤမရံဒီးကီၢ်ကၤလံၤလါအကီၢ်ဆၢန့ၣ်လီၤ.",
			"12": "<sup>12</sup> ဖဲအဝဲဒၣ်လဲၤနုာ်လၢသဝီတဖျၢၣ်အပူၤန့ၣ်. အဝဲဘၣ်တၢ်သဂၢၢ်အီၤလၢပှၤလိၤတဂ့ၤအဂၤတဆံလီၤ. အဝဲသ့ၣ်အိၣ်ဆၢထၢၣ်လၢအယံၤ",
			"13": "<sup>13</sup> ဒီးကိးပသူထီၣ်ဒီးစံးဝဲ, “ယ့ၣ်ၡူးကစၢ်ဧၢ, သူၣ်ကညီၤသးကညီၤပှၤတက့ၢ်.”",
			"14": "<sup>14</sup> ယ့ၣ်ၡူးထံၣ်အဝဲသ့ၣ်ဒီးစံးဘၣ်အီၤ, “လဲၤဒီးဒုးနဲၣ်သုသးလၢပှၤလုၢ်တၢ်အခိၣ်တဖၣ်တက့ၢ်.” ဖဲအဝဲသ့ၣ်လဲၤလၢကျဲန့ၣ်, ကဆှီထီၣ်က့ၤဝဲလီၤ.",
			"15": "<sup>15</sup> အဝဲသ့ၣ်အကျါတဂၤဖဲအထံၣ်ဘၣ်ဝဲလၢအဘၣ်တၢ်မၤဘျါအီၤလံန့ၣ်, ဟဲက့ၤကဒါက့ၤဒီးစံးထီၣ်ပတြၢၤကစၢ်ယွၤလၢအကလုၢ်ဖးဒိၣ်လီၤ.",
			"16": "<sup>16</sup> အဝဲဒၣ်ထိၣ်လီၤပှီၤအသးလၢဟီၣ်ခိၣ်လိၤဖဲယ့ၣ်ၡူးအခီၣ်ထံး ဒီးစံးဘျုးစံးဖှိၣ်အီၤလီၤ. ပှၤတဂၤအံၤန့ၣ်မ့ၢ်ဝဲပှၤၡၤမရံဖိတဂၤလီၤ.",
			"17": "<sup>17</sup> ယ့ၣ်ၡူးကတိၤတၢ်ဒီးစံးဝဲ, “ပှၤလၢအဘၣ်တၢ်မၤကဆှီထီၣ်က့ၤအီၤ အိၣ်ဝဲအဂၤတဆံလီၤ. အဂၤခွံဂၤအိၣ်ဖဲလဲၣ်.",
			"18": "<sup>18</sup> ဘၣ်မနုၤအဃိပှၤကလုာ်ဂၤတဂၤအံၤမ့ၢ်ဝဲပှၤထဲတဂၤဧိၤလၢ အဟဲက့ၤဒီးဟ့ၣ်က့ၤတၢ်စံးဘျုးဆူကစၢ်ယွၤန့ၣ်လဲၣ်.”",
			"19": "<sup>19</sup> ဒီးယ့ၣ်ၡူးစံးဘၣ်အီၤ, “ဂဲၤဆၢထၢၣ်ဒီးဟးထီၣ်တက့ၢ်. နတၢ်စူၢ်တၢ်နာ်ဒုးအိၣ်ဆူၣ်အိၣ်ချ့ထီၣ်က့ၤနၤလံ.”",
			"20": "<sup>20</sup> ပှၤဖၤရံၤၡဲတနီၤသံကွၢ်ယ့ၣ်ၡူးလၢကစၢ်ယွၤအဘီအမုၢ်ကဟဲဝဲဒၣ် ဖဲဆၢကတီၢ်မတၤလဲၣ်န့ၣ်လီၤ. အဝဲဒၣ်အတၢ်စံးဆၢမ့ၢ်ဝဲ, “ကစၢ်ယွၤအဘီအမုၢ်တဟဲဝဲလၢကျဲလၢ ပှၤထံၣ်အီၤသ့အပူၤန့ၣ်ဘၣ်.",
			"21": "<sup>21</sup> ပှၤတစံးဝဲ, ‘ကွၢ်တက့ၢ်. အိၣ်လၢအံၤ,’ မ့တမ့ၢ် ‘အိၣ်လၢန့ၣ်’ န့ၣ်နီတဂၤဘၣ်. အဂ့ၢ်ဒ်အံၤ, ယွၤအဘီအမုၢ်န့ၣ်အိၣ်ဝဲဒၣ်လၢသုသးကံၢ်ပူၤလီၤ.”",
			"22": "<sup>22</sup> တုၤနုၤတစုအဝဲဒၣ်စံးဘၣ်အပျဲၢ်အဘီၣ်တဖၣ်, “ဆၢကတီၢ်ကတုၤအိၣ်ဝဲဖဲသုကဆၢထံၣ်ဘၣ်ပှၤကညီဖိခွါ အမုၢ်နံၤမုၢ်သီတဖၣ်အကျါတနံၤ, ဘၣ်ဆၣ်ဒီးသုတထံၣ်ဘၣ်သုဝဲဘၣ်.",
			"23": "<sup>23</sup> ပှၤကအိၣ်ဝဲဒၣ်လၢအကစံးဘၣ်သု, ‘ကွၢ်စိဃီၤလၢန့ၣ်,’ မ့တမ့ၢ် ‘ကွၢ်စိဃီၤလၢအံၤ,’ န့ၣ်လီၤ. ဘၣ်ဆၣ်ဒီးသုတဘၣ်ဟးထီၣ်ကွၢ်ဃုအီၤတဂ့ၤ.",
			"24": "<sup>24</sup> ဒ်လီဝၢ်အဒံးလၢမူကပိာ်လိၤတကပၤမၤကပီၤထီၣ်မူခိၣ်ဒီဘ့ၣ်ညါတုၤလၢ အကတၢၢ်တကပၤအသိးန့ၣ်, ပှၤကညီဖိခွါကမ့ၢ်တၢ်ဒ်န့ၣ်အသိးဖဲအဝဲဒၣ်အမုၢ်နံၤတနံၤ န့ၣ်လီၤ.",
			"25": "<sup>25</sup> ဘၣ်ဆၣ်ဒီးအဆိကတၢၢ်န့ၣ်, အဝဲကဘၣ်တူၢ်တၢ်အါမံၤအါကလုာ်, ဒီးကဘၣ်တၢ်ညိကွံာ်အီၤလၢပှၤတစိၤအံၤန့ၣ်လီၤ.",
			"26": "<sup>26</sup> ဒ်တၢ်မၤအသးဖဲစီၤနိအၤအဆၢကတီၢ်အသိးန့ၣ်, တၢ်ကမၤအသးဒ်န့ၣ်အသိးဖဲပှၤကညီဖိခွါအမုၢ်နံၤမုၢ်သီတဖၣ်န့ၣ်လီၤ.",
			"27": "<sup>27</sup> ပှၤအီၣ်တၢ်ဒီးအီတၢ်, န့ၢ်မါန့ၢ်ဝၤတုၤလီၤမုၢ်တနံၤဖဲစီၤနိအၤလဲၤနုာ်လၢ ကဘီပူၤ, ဒီးထံဒိၣ်ထီၣ် ဒီးပှၤအိၣ်လၢခိတဖၣ်သံကွံာ်ဝဲဒၣ်ကိးဂၤ ဒဲးလီၤ.",
			"28": "<sup>28</sup> တၢ်ကမၤအသးဒ်တၢ်မၤတ့ၢ်အသးဖဲစီၤလိာ်အဆၢကတီၢ်အသိးန့ၣ်လီၤ. ပှၤအီၣ်တၢ်ဒီးအီတၢ်, ပှ့ၤတၢ်ဒီးဆါတၢ်, သူၣ်လီၤတၢ်ဒီးဘှီထီၣ်တၢ်ကွ့ၢ်ကွ့ၢ်လီၤ.",
			"29": "<sup>29</sup> ဖဲမုၢ်တနံၤလၢစီၤလိာ်ဟးထီၣ်ကွံာ်လၢဝ့ၢ်စဒိၣ်န့ၣ်, တၢ်ဟဲစူၤလီၤလၢမ့ၣ်အူဒီးကးလၢမူခိၣ်, ဒီးမၤသံကွံာ်အဝဲသ့ၣ်ကိးဂၤဒဲးလီၤ.",
			"30": "<sup>30</sup> တၢ်ကမၤအသးဒ်န့ၣ်အသိးဖဲမုၢ်တနံၤလၢပှၤကညီဖိခွါဘၣ် တၢ်လီၣ်ဖျါထီၣ်အီၤန့ၣ်လီၤ.",
			"31": "<sup>31</sup> ဖဲမုၢ်နံၤအဝဲန့ၣ်, ပှၤတဂၤလၢအအိၣ်လၢအဟံၣ်ခိၣ်အဖီခိၣ်န့ၣ် တဘၣ်ဟဲက့ၤလီၤဒီးက့ၤနုာ်ဆူအဟံၣ်ပူၤဒ်သိးအကဟံးန့ၢ် အတၢ်ဖိတၢ်လံၤလၢအအိၣ်ဖဲန့ၣ်တဖၣ်ဘၣ်. ဒ်န့ၣ်အသိး, ပှၤတဂၤလၢအအိၣ်လၢစံာ်ပျီပူၤန့ၣ်, တဘၣ်က့ၤကဒါက့ၤဆူအဟံၣ်ဘၣ်.",
			"32": "<sup>32</sup> သ့ၣ်နီၣ်ထီၣ်က့ၤစီၤလိာ်အမါန့ၣ်တက့ၢ်.",
			"33": "<sup>33</sup> ပှၤတဂၤလၢ်လၢ်လၢအဂုာ်ကျဲးစၢးအုၣ်က့ၤခီၣ်က့ၤအသးဒၣ်ဝဲန့ၣ်, ကဒုးလီၤမၢ်ကွံာ်အီၤ, ပှၤတဂၤလၢ်လၢ်လၢအဒုးလီၤမၢ်ကွံာ်အသးန့ၣ်, ကအုၣ်က့ၤခီၣ်က့ၤအီၤလီၤ.",
			"34": "<sup>34</sup> ဖဲမုၢ်တနၤန့ၣ်, ယစံးဘၣ်တဲဘၣ်သု, ပှၤကအိၣ်ဝဲဒၣ်ခံဂၤလၢအမံလၢလီၢ်မံတပူၤဃီ, ဒီးတဂၤကဘၣ်တၢ်စိာ်ကွံာ်အီၤ, တဂၤကဘၣ်တၢ်ပာ်လီၤတဲာ်တ့ၢ်အီၤလီၤ.",
			"35": "<sup>35</sup> ပှၤပိာ်မုၣ်ခံဂၤကဂံာ်ဘုတပူၤဃီ, ဒီးတဂၤကဘၣ်တၢ်စိာ်ကွံာ်အီၤ, အဂၤတဂၤကဘၣ်တၢ်ပာ်လီၤတဲာ်တ့ၢ်အီၤလီၤ.",
			"36": "<sup>36</sup> (ပှၤပိာ်ခွါခံဂၤကအိၣ်လၢစံာ်ပျီပူၤ, တဂၤကဘၣ်တၢ်ဟံးထီၣ်ကွံာ်အီၤ, ဒီးတဂၤကဘၣ်တၢ်ပာ်လီၤတဲာ်တ့ၢ်အီၤလီၤ.)”",
			"37": "<sup>37</sup> အပျဲၢ်အဘီၣ်တဖၣ်သံကွၢ်အီၤ, “ဖဲလဲၣ်ပူၤလဲၣ်, ကစၢ်ဧၢ,” ယ့ၣ်ၡူးစံးဆၢဝဲ, “ဖဲတၢ်သံစိၣ်အိၣ်ဝဲအလီၢ်န့ၣ်, လီတာ်တဖၣ်ကအိၣ်ပာ်ဖှိၣ်ထီၣ်အသးလီၤ.”"
		},
		"18": {
			"1": "<sup>1</sup> တၢ်န့ၣ်ဝံၤအလီၢ်ခံယ့ၣ်ၡူးစံးဘၣ်တဲဘၣ်အဝဲသ့ၣ်လၢတၢ်ကတိၤဒိ တထံၣ်အံၤ, ဒ်သိးအကသိၣ်လိအဝဲသ့ၣ်လၢအကဃ့ဘါထုကဖၣ် တၢ်ထီဘိ, ဒီးအသးသုတဟးဂီၤနီတစုတဂ့ၤန့ၣ်လီၤ.",
			"2": "<sup>2</sup> “လၢဝ့ၢ်တဖျၢၣ်အပူၤန့ၣ်, ပှၤစံၣ်ညီၣ်ကွီၢ်အိၣ်ဝဲဒၣ်တဂၤလၢအတအိၣ်ဒီးတၢ်ပျံၤယွၤမ့ၢ် ဂ့ၤ, တၢ်ယူးယီၣ်ပာ်ကဲပှၤကညီမ့ၢ်ဂ့ၤန့ၣ်ဘၣ်လီၤ.",
			"3": "<sup>3</sup> ဒီးလၢဝ့ၢ်တဖျၢၣ်ဃီအပူၤန့ၣ်, ပှၤမုၣ်ကမဲအိၣ်ဝဲဒၣ်တဂၤလၢအဟဲထီဘိဆူအအိၣ်ဒီးဃ့ ကညးအီၤဒ်သိးအကစံၣ်ညီၣ်တီန့ၢ်တၢ်လၢအဂီၢ်ဒီးစံးဝဲ, ‘မၤစၢၤယၤလၢယဒုၣ်ယဒါအတၢ်ထီဒါယၤအပူၤတက့ၢ်.’",
			"4": "<sup>4</sup> ပှၤစံၣ်ညီၣ်ကွီၢ်ဂ့ၢ်လိာ်မုၣ်ကမဲတဂၤအံၤအတၢ်ဃ့ဖးယံာ်ညါလီၤ. ဘၣ်ဆၣ်ဒီးလၢခံကတၢၢ်န့ၣ်အဝဲဒၣ်စံးလီၤက့ၤအသး, ‘ယမ့ၢ်တပျံၤယွၤ, ဒီးယူးယီၣ်ပာ်ကဲပှၤကညီသနာ်က့,",
			"5": "<sup>5</sup> မ့ၢ်လၢမုၣ်ကမဲတဂၤအံၤမၤတံာ်တာ်ယၤထဲထဲအံၤအဃိယကကွၢ် သုးကျဲၤဒ်သိးအဝဲဒၣ်ကဒိးန့ၢ်ဘၣ်အခွဲးအယာ်တဖၣ်လီၤ. မ့တမ့ၢ်ဘၣ်ဒီး အဝဲဒၣ်ကဟဲဒံးဆူယအိၣ်ထီဘိ, ဒီးလၢခံကတၢၢ်န့ၣ် ကဟ့ၣ်ယၤတၢ်ဘှံးသူၣ်တီၤသးအဒိၣ်အမုၢ်လီၤ.’ ”",
			"6": "<sup>6</sup> ဒီးကစၢ်စံးကဒီးဝဲ, “ဒိကနၣ်တၢ်လၢပှၤစံၣ်ညီၣ်ကွီၢ်တတီတလိၤတဂၤန့ၣ်စံးဝဲတက့ၢ်.",
			"7": "<sup>7</sup> ခဲကနံၣ်အံၤမ့ၢ်ယွၤတစံၣ်ညီၣ်တီန့ၢ်တၢ်လၢအပှၤဂီၢ်မုၢ်ဒၣ်ဝဲလၢ အကိးဃ့တၢ်မၤစၢၤလၢအအိၣ်မုၢ်ဆါဒီးမုၢ်နၤန့ၣ်, အဂီၢ်ဘၣ်ဧါ. မ့ၢ်အဝဲဒၣ်ကဝံခိၣ်ဒိၣ်ခံဃၢလၢအကမၤစၢၤအဝဲသ့ၣ်အဂီၢ်န့ၣ်ဧါ.",
			"8": "<sup>8</sup> ယစံးဘၣ်တဲဘၣ်သု, အဝဲဒၣ်ကစံၣ်ညီၣ်တီန့ၢ်တၢ်လၢအဝဲသ့ၣ်အဂီၢ်, ဒီးကမၤဝဲချ့ချ့ကလဲာ်လီၤ. ဘၣ်ဆၣ်ဒီးဖဲပှၤကညီဖိခွါဟဲဝဲန့ၣ်, မ့ၢ်အဝဲကထံၣ်ပှၤအိၣ်ဒီးတၢ်စူၢ်တၢ်နာ်လၢဟီၣ်ခိၣ်ချၢန့ၣ်ဧါ.”",
			"9": "<sup>9</sup> ပှၤလၢအနာ်န့ၢ်လီၤအသးလၢအဂ့ၤဝဲဝါဝဲ, ဒီးကွၢ်တလီၤပှၤကိးဂၤဒဲးန့ၣ်, ယ့ၣ်ၡူးစံးဘၣ်တဲဘၣ်စ့ၢ်ကီးအဝဲသ့ၣ်လၢတၢ်ကတိၤဒိအဝဲအံၤလီၤ.",
			"10": "<sup>10</sup> “ပှၤခံဂၤလဲၤထီၣ်ဆူတၢ်လုၢ်ဟံၣ်ဒ်သိးအကဃ့ဘါထုကဖၣ်တၢ်လီၤ. တဂၤန့ၣ်မ့ၢ်ဝဲပှၤဖၤရံၤၡဲ ဒီးအဂၤတဂၤမ့ၢ်ဝဲပှၤဃ့သွဲလီၤ.",
			"11": "<sup>11</sup> ပှၤဖၤရံၤၡဲအိၣ်ဆၢထၢၣ်ဝဲတပူၤဒၣ်ဒီးဃ့ဘါထုကဖၣ်တၢ်ဒီးစံး, ‘ယစံးဘျုးနၤလီၤကစၢ်ယွၤဧၢ, လၢယတမ့ၢ်ပှၤဂုာ်ဆူၣ်ပျိဆူၣ်တၢ်, ပှၤမၤတၢ်အၢတၢ်သီ, ပှၤအဲၣ်ဘၢတၢ်ဒ်ပှၤဂၤအသိးဘၣ်အဃိန့ၣ်လီၤ. ယစံးဘျုးနၤလၢယတလီၤဂာ်ဒီးပှၤဃ့သွဲတဂၤန့ၣ်အဃိလီၤ.",
			"12": "<sup>12</sup> ယဒုၣ်တၢ်အီၣ်တၢ်အီတနွံခံဘျီ, ကိးနွံဒဲး, ဒီးလၢယတၢ်ဟဲနုာ်ခဲလၢာ်န့ၣ်, ယဟ့ၣ်နၤအပူတဆံတပူလီၤ.’",
			"13": "<sup>13</sup> မ့မ့ၢ်ပှၤဃ့သွဲတဂၤန့ၣ်, အိၣ်ဆၢထၢၣ်ဝဲလၢတၢ်လီၢ်အယံၤ, ဒီးတကျ့ထီၣ်ဒၣ်လဲာ်အမဲာ်ဆူမူခိၣ်ဘၣ်. မ့မ့ၢ်, အဝဲဒၣ်ဒဲလီၤအသးနါပှၢ်ဒီးစံးဝဲ, ‘ကစၢ်ယွၤဧၢ, သူၣ်ကညီၤသးကညီၤလၢ်ယၤ, ပှၤတၢ်ဒဲးဘးဖိတဂၤအံၤတက့ၢ်.’ ”",
			"14": "<sup>14</sup> ယ့ၣ်ၡူးစံးဝဲ, “ယစံးဘၣ်တဲဘၣ်သု, ပှၤဃ့သွဲတဂၤအံၤ, ဒီးတမ့ၢ်ပှၤဖၤရံၤၡဲတဂၤဘၣ်န့ၣ်, တီဝဲလိၤဝဲလၢကစၢ်ယွၤအမဲာ်ညါဖဲအဝဲဒၣ်က့ၤဆူဟံၣ်န့ၣ်လီၤ. အဂ့ၢ်ဒ်အံၤ, ကယဲၢ်ပှၤလၢအပာ်ထီၣ်ထီအသးတဂၤလၢ်လၢ်န့ၣ်, ကဘၣ်တၢ်ဆီၣ်လီၤအီၤဒီးကယဲၢ်ပှၤလၢအဆီၣ်လီၤအသးတဂၤ လၢ်လၢ်န့ၣ်, ကဘၣ်တၢ်ပာ်ထီၣ်ထီအီၤလီၤ.”",
			"15": "<sup>15</sup> ပှၤတနီၤဟဲစိာ်အဖိဆံးတဖၣ်ဆူယ့ၣ်ၡူးအအိၣ်ဒ်သိး အဝဲဒၣ်ကပာ်ထီၣ်အစုလၢအဝဲသ့ၣ်အလိၤအဂီၢ်န့ၣ်လီၤ. ဘၣ်ဆၣ်ဒီးအပျဲၢ်အဘီၣ်တဖၣ်ထံၣ်အဝဲသ့ၣ်ဒီးဒူအလိၤလီၤ.",
			"16": "<sup>16</sup> ဘၣ်ဆၣ်ယ့ၣ်ၡူးကိးဃီၤဖိသၣ်တဖၣ်ဆူအအိၣ်ဒီးစံးဝဲ, “ပျဲဖိသၣ်တဖၣ်ဟဲဆူယအိၣ်တက့ၢ်. ဒီးတဘၣ်တြီအဝဲသ့ၣ်တဂ့ၤ. အဂ့ၢ်ဒ်အံၤ, ကစၢ်ယွၤအဘီအမုၢ်မ့ၢ်ပှၤဒ်န့ၣ်အသိးတဖၣ်အတၢ်လီၤ.",
			"17": "<sup>17</sup> သ့ၣ်နီၣ်ထီၣ်တၢ်အံၤတက့ၢ်. ပှၤတဂၤလၢ်လၢ်လၢအတတူၢ်လိာ်ကစၢ်ယွၤအဘီအမုၢ်ဒ်ဖိသၣ် တဂၤအသိးန့ၣ်, တလဲၤနုာ်ဘၣ်ဝဲလၢအပူၤနီတစုဘၣ်.”",
			"18": "<sup>18</sup> ပှၤယူဒၤဖိအခိၣ်အနၢ်တဂၤသံကွၢ်ယ့ၣ်ၡူး, “သရၣ်လၢအဂ့ၤတဂၤဧၢ, ဒ်သိးယကဒိးန့ၢ်ဘၣ်တၢ်မူအထူအယိာ်အဂီၢ်န့ၣ်, ယကဘၣ်မၤယဲဒ်လဲၣ်.”",
			"19": "<sup>19</sup> ယ့ၣ်ၡူးသံကွၢ်အီၤ, “ဘၣ်မနုၤအဃိနကိးယၤလၢပှၤအဂ့ၤလဲၣ်. ပှၤအဂ့ၤတအိၣ်နီတဂၤဘၣ်, အိၣ်ထဲကစၢ်ယွၤတဂၤဧိၤလီၤ.",
			"20": "<sup>20</sup> နသ့ၣ်ညါတၢ်သိၣ်တၢ်သီတဖၣ်ကစီဒီလီၤ. ‘တဘၣ်အဲၣ်ဘၢတၢ်တဂ့ၤ, တဘၣ်မၤသံတၢ်တဂ့ၤ, တဘၣ်ဟုၣ်တၢ်တဂ့ၤ, တဘၣ်ကတိၤကဘျံးကဘျၣ်တၢ်တဂ့ၤ, ယူးယီၣ်ပာ်ကဲနမိၢ်ဒီးနပၢ်တက့ၢ်.’ ”",
			"21": "<sup>21</sup> ပှၤတဂၤန့ၣ်စံးဆၢဝဲ, “တၢ်သ့ၣ်တဖၣ်အံၤခဲလၢာ်န့ၣ်, ယတိၢ်န့ၢ်ဒီးစူၢ်ယဲလၢယသးစၢ်လံၤလံၤလီၤ.”",
			"22": "<sup>22</sup> ဖဲယ့ၣ်ၡူးနၢ်ဟူတၢ်ကတိၤအဝဲအံၤန့ၣ်, အဝဲဒၣ်စံးဘၣ်အီၤ, “တၢ်လၢအလိၣ်ဒီးနၤအိၣ်ဒံးဝဲတမံၤလီၤ. ဆါကွံာ်တၢ်လၢအအိၣ်ဒီးနၤခဲလၢာ်, ဒီးဟ့ၣ်နီၤလီၤပှၤဖှီၣ်ဖိယာ်ဖိတက့ၢ်. ဒီးနကအိၣ်ဒီးတၢ်ထူးတၢ်တီၤလၢမူခိၣ်လီၤ. အန့ၣ်ဝံၤအလီၢ်ခံ, ဟဲဒီးကဲထီၣ်ယပျဲၢ်ယဘီၣ်တက့ၢ်.”",
			"23": "<sup>23</sup> ဘၣ်ဆၣ်, ဖဲပှၤတဂၤန့ၣ်နၢ်ဟူယ့ၣ်ၡူးအတၢ်ကတိၤတထံၣ်န့ၣ်ဒီး, အဝဲဒၣ်အသးအုးဒိၣ်ဒိၣ်ကလဲာ်, အဂ့ၢ်မ့ၢ်လၢအဝဲဒၣ်ထူးတီၤဒိၣ်မး အဃိန့ၣ်လီၤ.",
			"24": "<sup>24</sup> ယ့ၣ်ၡူးထံၣ်ဘၣ်လၢအဝဲဒၣ်အသးအုးဒီးစံးဝဲ, “ပှၤထူးပှၤတီၤတဖၣ်ကနုာ်လီၤဆူကစၢ်ယွၤအဘီအမုၢ်အပူၤ အဂီၢ်န့ၣ်, ကီဆံးဒိၣ်လဲၣ်.",
			"25": "<sup>25</sup> ပှၤထူးပှၤတီၤတဂၤကနုာ်လီၤဆူကစၢ်ယွၤအဘီအမုၢ်အပူၤန့ၣ်, ကီဒိၣ်န့ၢ်ဒံးကီၤလၤအူးတဒုကဝၣ်ဖျိထးအမဲၢ်ခံတက့ၢ်လီၤ.”",
			"26": "<sup>26</sup> ပှၤဂီၢ်မုၢ်လၢအနၢ်ဟူအဝဲအတၢ်ကတိၤတဖၣ်သံကွၢ်အီၤ, “မ့မ့ၢ်ဒ်န့ၣ်ဒီးမတၤဒိးန့ၢ်တၢ်အုၣ်က့ၤခီၣ်က့ၤကသ့ဝဲတဂၤလဲၣ်.”",
			"27": "<sup>27</sup> ယ့ၣ်ၡူးစံးဆၢဝဲ, “တၢ်လၢပှၤကညီမၤတသ့န့ၣ်, ကစၢ်ယွၤမၤဝဲသ့လီၤ.”",
			"28": "<sup>28</sup> တုၤနုၤတစုစီၤပ့းတရူးစံးဝဲ, “ကွၢ်တက့ၢ်, ပဝဲသ့ၣ်တဖၣ်အံၤပပာ်တ့ၢ်ပဟံၣ်ပဃီဒ်သိး ပကကဲထီၣ်နပျဲၢ်နဘီၣ်အဂီၢ်လီၤ.”",
			"29": "<sup>29</sup> “မ့ၢ်လီၤ” ယ့ၣ်ၡူးစံးဘၣ်အဝဲသ့ၣ်, “ယစံးဘၣ်တဲဘၣ်သုသပှၢ်ကတၢၢ်, ပှၤတဂၤလၢ်လၢ်လၢ အပာ်တ့ၢ်အဟံၣ်အဃီ, မ့တမ့ၢ်အမါ, မ့တမ့ၢ်အဒီပုၢ်ဝဲၢ်တဖၣ်, မ့တမ့ၢ်အမိၢ်အပၢ်တဖၣ်, မ့တမ့ၢ်အဖိအလံၤတဖၣ်လၢ ယွၤအဘီအမုၢ်အဃိန့ၣ်,",
			"30": "<sup>30</sup> ကဒိးန့ၢ်ဘၣ်တၢ်အါန့ၢ်အလီၢ်အစးတဖၣ်အစးလၢစိၤအခဲအံၤ, ဒီးတၢ်မူအထူအယိာ်လၢစိၤလၢအကဟဲန့ၣ်လီၤ.”",
			"31": "<sup>31</sup> ယ့ၣ်ၡူးကိးန့ၢ်ထဲတၢ်မၢဖိတဆံခံဂၤကစုဒု, ဒီးစံးဘၣ်အဝဲသ့ၣ်, “ဒိကနၣ်တက့ၢ်. ပကလဲၤပဝဲဆူ ဝ့ၢ်ယရူၤၡလ့ၣ်ဖဲကယဲၢ်တၢ်တမံၤလၢ်လၢ်လၢဝံတဖၣ်ကွဲးဝဲလၢပှၤ ကညီဖိခွါအဂ့ၢ်န့ၣ်, ကလၢထီၣ်ပှဲၤထီၣ်ဝဲန့ၣ်လီၤ.",
			"32": "<sup>32</sup> အဝဲဒၣ်ကဘၣ်တၢ်ဟ့ၣ်လီၤကွံာ်အီၤဆူပှၤကလုာ်ဂၤတဖၣ်အစုပူၤ, လၢအကဒုၣ်ဒွဲၣ်နံၤဘၣ်ဖၣ်လဲအီၤဒီးထူးပှဲာ်အီၤအဂီၢ်န့ၣ်လီၤ.",
			"33": "<sup>33</sup> အဝဲသ့ၣ်ကတီၢ်အီၤဖျ့အီၤဒီးမၤသံအီၤ, ဘၣ်ဆၣ်ဒီး ဖဲသၢသီတသီန့ၣ်, အဝဲဒၣ်ကဂဲၤဆၢထၢၣ်သမူထီၣ်က့ၤလီၤ.”",
			"34": "<sup>34</sup> ဘၣ်ဆၣ်အပျဲၢ်အဘီၣ်တဖၣ်တနၢ်ပၢၢ်တၢ်ကတိၤသ့ၣ်တဖၣ်အံၤနီ တဘီဘၣ်. တၢ်ကတိၤတဖၣ်အခီပညီအိၣ်လီၤသဒၢအသးလၢအဝဲသ့ၣ် အမဲာ်ညါ, ဒီးယ့ၣ်ၡူးစံးကတိၤတၢ်ဘၣ်ဃးမနုၤအဂ့ၢ်န့ၣ်, အဝဲသ့ၣ်တသ့ၣ်ညါဝဲဘၣ်.",
			"35": "<sup>35</sup> ယ့ၣ်ၡူးဟဲဘူးထီၣ်လၢဝ့ၢ်ယရံၤဃိ, ဒီးပှၤမဲာ်ဘျီၣ်တဂၤဆ့ၣ်နီၤလၢကျဲကပၤဒီးဃ့အီၣ်တၢ်လီၤ.",
			"36": "<sup>36</sup> ဖဲအဝဲနၢ်ဟူပှၤဂီၢ်မုၢ်တဖၣ်လဲၤခီဂာ်တၢ်အသီၣ်န့ၣ်သံကွၢ်ဝဲ, “တၢ်သီၣ်အဝဲအံၤမ့ၢ်တၢ်မနုၤလဲၣ်.”",
			"37": "<sup>37</sup> အဝဲသ့ၣ်စံးဘၣ်အီၤ, “ပှၤနစၤရ့းဖိယ့ၣ်ၡူးဟဲခီဂာ်ဖဲအံၤလီၤ.”",
			"38": "<sup>38</sup> အဝဲဒၣ်ကိးထီၣ်ဝဲ, “စီၤဒၤဝံးအဖိခွါယ့ၣ်ၡူးဧၢ, သူၣ်ကညီၤသးကညီၤယၤတက့ၢ်.”",
			"39": "<sup>39</sup> ပှၤအိၣ်လၢတၢ်မဲာ်ညါတဖၣ်ဒူအလိၤ, ဒီးမၢအဝဲဒၣ်အိၣ်ဘှီၣ်ကလာ်လီၤ. ဘၣ်ဆၣ်ဒီးအဝဲဒၣ်ကိးပသူထီၣ်ဒိၣ်န့ၢ်အလီၢ်, “စီၤဒၤဝံးအဖိခွါဧၢ, သူၣ်ကညီၤသးကညီၤယၤတက့ၢ်.”",
			"40": "<sup>40</sup> လၢတၢ်န့ၣ်အဃိ, ယ့ၣ်ၡူးအိၣ်ကတီၢ်ဒီးမၢပှၤဟဲဆှၢပှၤမဲာ်ဘျီၣ် တဂၤန့ၣ်ဆူအအိၣ်လီၤ. ဖဲအဝဲဒၣ်ဟဲဘူးထီၣ်န့ၣ်ယ့ၣ်ၡူးသံကွၢ်အီၤ,",
			"41": "<sup>41</sup> “နအဲၣ်ဒိးလၢယကမၤတၢ်မနုၤတမံၤလၢနဂီၢ်လဲၣ်.” “ကစၢ်ဧၢ,” အဝဲဒၣ်စံးဆၢဝဲ, “ယအဲၣ်ဒိးထံၣ်ထီၣ်က့ၤတၢ်လီၤ.”",
			"42": "<sup>42</sup> တုၤနုၤတစုယ့ၣ်ၡူးစံးဘၣ်အီၤ, “ထံၣ်ထီၣ်က့ၤတၢ်တက့ၢ်. နတၢ်နာ်မၤဘျါက့ၤလံနၤလံ.”",
			"43": "<sup>43</sup> တဘျီဃီဖဲန့ၣ်အဝဲဒၣ်ထံၣ်ထီၣ်က့ၤတၢ်, ဒီးအဝဲဒၣ်ပိာ်ထီၣ်ယ့ၣ်ၡူးအခံ, အိၣ်ဒီးတၢ်စံးဘျုးစံးဖှိၣ်ယွၤလီၤ. ဖဲပှၤဂီၢ်မုၢ်ထံၣ်တၢ်အံၤဒီး, စံးထီၣ်ပတြၢၤယွၤခဲလၢာ်လီၤ."
		},
		"19": {
			"1": "<sup>1</sup> ယ့ၣ်ၡူးလဲၤနုာ်လီၤဝဲဆူဝ့ၢ်ယရံၤဃိဒီးလဲၤခီဂာ်ဝဲဒၣ်လီၤ.",
			"2": "<sup>2</sup> ဖဲန့ၣ်ပှၤဃ့သွဲအခိၣ်အိၣ်ဝဲတဂၤ, အမံၤမ့ၢ်စီၤစးဃဲ, လၢအထူးတီၤန့ၣ်လီၤ.",
			"3": "<sup>3</sup> အဝဲဒၣ်ဂုာ်ကျဲးစၢးဒ်သိးအကထံၣ်ဘၣ်လၢယ့ၣ်ၡူးမ့ၢ်မတၤတဂၤလဲၣ် န့ၣ်လီၤ. ဘၣ်ဆၣ်အဝဲမ့ၢ်ပှၤလၢအနီၢ်ဖုၣ်တဂၤဒီးပှၤဂီၢ်မုၢ်အိၣ်အါအဃိ, ထံၣ်ယ့ၣ်ၡူးတသ့ဘၣ်.",
			"4": "<sup>4</sup> လၢတၢ်န့ၣ်အဃိ, အဝဲဒၣ်ဃ့ၢ်ဆိလၢပှၤဂီၢ်မုၢ်အမဲာ်ညါဒီးလဲၤထီၣ်ဝဲလၢ သိးဝံာ်ဒၢတထူၣ်အခံ, ဒ်သိးအကထံၣ်ဘၣ်ယ့ၣ်ၡူးလၢအကဟဲဝဲဖဲကျဲအဝဲန့ၣ်န့ၣ်လီၤ.",
			"5": "<sup>5</sup> ဖဲယ့ၣ်ၡူးဟဲတုၤလၢတၢ်လီၢ်အဝဲန့ၣ်, အဝဲဒၣ်ကွၢ်ထီၣ်တၢ်ဒီးစံးဘၣ်စီၤစးဃဲ, “စီၤစးဃဲဧၢ, ဟဲက့ၤလီၤချ့ချ့တက့ၢ်. အဂ့ၢ်ဒ်အံၤ, တနံၤအံၤယကဘၣ်လဲၤအိၣ်လၢနဟံၣ်လီၤ.”",
			"6": "<sup>6</sup> စီၤစးဃဲစံၣ်လီၤဝဲလၢအချ့ ဒီးတူၢ်လိာ်ခီၣ်ဆၢအီၤလၢတၢ်သးခုဖးဒိၣ် အပူၤလီၤ.",
			"7": "<sup>7</sup> ပှၤဂီၢ်မုၢ်လၢအထံၣ်ဘၣ်တၢ်မၤအသးတမံၤအံၤခဲလၢာ်ကဒူး ကဒ့ၣ်တၢ်ဒီးစံးဝဲ, “ပှၤတဂၤအံၤလဲၤကဲလံပှၤသမှံၤလၢ ပှၤတၢ်ဒဲးဘးဖိတဂၤအဟံၣ်လံ.”",
			"8": "<sup>8</sup> စီၤစးဃဲဂဲၤဆၢထၢၣ်ဒီးစံးဘၣ်ကစၢ်, “ကနၣ်တက့ၢ်, ကစၢ်ဧၢ, ယတၢ်စုလီၢ်ခီၣ်ခိၣ်လၢအအိၣ်ဒီးယၤတဝာ်န့ၣ်ယကဟ့ၣ်လီၤ ယဲဆူပှၤဖှီၣ်ဖိယာ်ဖိအအိၣ်လီၤ. ဒီးယမ့ၢ်အီၣ်ကဘျံးအီၣ်ကဘျၣ်ပှၤတဂၤဂၤအတၢ်ဖိတၢ်လံၤန့ၣ်, ယကဟ့ၣ်ကဒါက့ၤအီၤလွံၢ်စးလီၤ.”",
			"9": "<sup>9</sup> ယ့ၣ်ၡူးစံးဘၣ်အီၤ, “မုၢ်တနံၤညါအံၤ, တၢ်အုၣ်က့ၤခီၣ်က့ၤ ဟဲတုၤလံလၢဟံၣ်တဖျၢၣ်အံၤလံ. အဂ့ၢ်ဒ်အံၤပှၤတဂၤအံၤစ့ၢ်ကီးမ့ၢ် ဝဲစီၤအၤဘြၤဟၣ်အစၢၤအသွဲၣ်လီၤ.",
			"10": "<sup>10</sup> အဂ့ၢ်ဒ်အံၤ, ပှၤကညီဖိခွါဟဲဒ်သိးအကဃုန့ၢ်ဒီးအုၣ်က့ၤခီၣ်က့ၤ ပှၤလီၤမၢ်တဖၣ်လီၤ.”",
			"11": "<sup>11</sup> ဖဲပှၤဂီၢ်မုၢ်တဖၣ်ဒိကနၣ်တၢ်ကတိၤအဝဲအံၤန့ၣ်, ယ့ၣ်ၡူးကတိၤတၢ်, ဒီးစံးဘၣ်တဲဘၣ်အဝဲသ့ၣ်လၢတၢ်ကတိၤဒိတထံၣ်လီၤ. ဖဲဆၢ ကတီၢ်အဝဲအံၤန့ၣ်, အဝဲဒၣ်လဲၤဘူးအကတုၤဝ့ၢ်ယရူၤၡလ့ၣ်, ဒီးအဝဲသ့ၣ်ဆိကမိၣ်ဝဲလၢ ကစၢ်ယွၤအဘီအမုၢ်ကအိၣ်ဖျါထီၣ်ဝဲတကီၢ်ခါန့ၣ်လီၤ.",
			"12": "<sup>12</sup> လၢတၢ်န့ၣ်အဃိအဝဲဒၣ်စံးဝဲ, “ပဒိၣ်အိၣ်ဝဲတဂၤလၢအလဲၤဆူကီၢ်အယံၤတဘ့ၣ်, ဒ်သိးအကဘၣ်တၢ်ဒုးကဲထီၣ်အီၤလၢစီၤပၤ, ဝံၤဒီးကဟဲက့ၤဆူဟံၣ်န့ၣ်လီၤ.",
			"13": "<sup>13</sup> တချုးဒံးလၢအဝဲဒၣ်ဟးထီၣ်န့ၣ်, အဝဲဒၣ်ကိးအခ့အပှၤအဂၤတဆံ, ဒီးဟ့ၣ်အီၤလၢထူဘ့ၣ်ဘၣ်တဂၤတဘ့ၣ်ဒီးစံးဘၣ်အဝဲသ့ၣ်, ‘ဖဲယတအိၣ်အဆၢကတီၢ်န့ၣ်, လဲၤကူၣ်လဲၤကၤကွၢ်တၢ်လၢတၢ်အဝဲအံၤ, ဒီးသုကဒိးန့ၢ်တၢ်ဆံးအါလဲၣ်န့ၣ်မၤကွၢ်တက့ၢ်.’",
			"14": "<sup>14</sup> တၢ်မၤအသးလၢ, အဝဲဒၣ်အထံဖိကီၢ်ဖိတဖၣ်သးဟ့အီၤ, သတးဒီးအဝဲသ့ၣ်ဆှၢလီၤပှၤစိာ်တၢ်ကစီၣ်တဖၣ်ဒ်သိးအကစံးဝဲ, ‘ပတအဲၣ်ဒိးလၢပှၤတဂၤအံၤကကဲပစီၤပၤဘၣ်’ န့ၣ်လီၤ.",
			"15": "<sup>15</sup> ပဒိၣ်တဂၤအံၤဘၣ်တၢ်ဒုးကဲထီၣ်အီၤလၢစီၤပၤ, ဒီးအဝဲဒၣ်ဟဲက့ၤလီၤ. တဘျီဃီ, အဝဲဒၣ်ဟ့ၣ်လီၤအကလုၢ်လၢအခ့အပှၤလၢအဝဲဟ့ၣ်တ့ၢ်ဝဲထူဘ့ၣ်ဘၣ် တဖၣ်, ဒ်သိးအကဟဲပာ်ဖျါထီၣ်အသးလၢအမဲာ်ညါ, ဒီးအဝဲသ့ၣ်မၤန့ၢ်တၢ်ဆံးအါဆံးအါန့ၣ်, အဝဲဒၣ်ကသ့ၣ်ညါဘၣ်ဝဲအဂီၢ်လီၤ.",
			"16": "<sup>16</sup> ပှၤအဆိကတၢၢ်တဂၤဟဲဒီးစံးဝဲ, ‘ကစၢ်ဧၢ, ယဒိးန့ၢ်ဘၣ်အါထီၣ်ထူအဘ့ၣ်တဆံခီဖျိယသူထူ တဘ့ၣ်လၢနဟ့ၣ်ယၤန့ၣ်လီၤ.’",
			"17": "<sup>17</sup> ‘နမၤတၢ်ဂ့ၤမးလီၤ,’ အဝဲဒၣ်စံးဘၣ်အီၤ, ‘နမ့ၢ်တၢ်ခ့တၢ်ပှၤလၢအဂ့ၤတဂၤလီၤ. မ့ၢ်လၢနသးတီနဲလၢတၢ်ဂ့ၢ်အဆံးတဖၣ်အပူၤအဃိ, ယကဟ့ၣ်နၤတၢ်စိတၢ်ကမီၤလၢနကပၢဝ့ၢ်အဖျၢၣ်တဆံန့ၣ်လီၤ.’",
			"18": "<sup>18</sup> တၢ်ခ့တၢ်ပှၤခံဂၤတဂၤဟဲဝဲဒီးစံး, ‘ကစၢ်ဧၢ, ယဒိးန့ၢ်ဘၣ်အါထီၣ်ထူယဲၢ်ဘ့ၣ်ခီဖျိယသူထူတဘ့ၣ်လၢ နဟ့ၣ်ယၤန့ၣ်လီၤ.’",
			"19": "<sup>19</sup> အဝဲဒၣ်စံးဘၣ်တၢ်ခ့တၢ်ပှၤတဂၤအံၤ, ‘နကပၢဘၣ်ဝ့ၢ်ယဲၢ်ဖျၢၣ်လီၤ.’",
			"20": "<sup>20</sup> တၢ်ခ့တၢ်ပှၤအဂၤတဂၤဟဲဝဲဒီးစံး, ‘ကစၢ်ဧၢ, နထူဘ့ၣ်ဘၣ်အိၣ်လၢအံၤလီၤ. ယပာ်ခူသူၣ်တ့ၢ်အီၤလၢတၢ်ကံးယာ်ထွါစုတဘ့ၣ်အပူၤလီၤ.",
			"21": "<sup>21</sup> ယပျံၤနၤ, မ့ၢ်လၢနမ့ၢ်ပှၤအကီတဂၤအဃိလီၤ. နဟံးန့ၢ်တၢ်လၢအတမ့ၢ်နတၢ်ဘၣ်, ဒီးတၢ်လၢနတဖှံလီၤသူၣ်လီၤန့ၣ်, နကူးနဲလီၤ.’",
			"22": "<sup>22</sup> အဝဲဒၣ်စံးဘၣ်အီၤ, ‘ကုၢ်လၢအအၢတဂၤဧၢ, ယကသူက့ၤနတၢ်ကတိၤဒၣ်နဲလၢယကစံၣ်ညီၣ်နၤအဂီၢ်လီၤ. နသ့ၣ်ညါနဲလၢယမ့ၢ်ပှၤအကီတဂၤ, ယဟံးန့ၢ်တၢ်လၢအတမ့ၢ်ယတၢ်, ဒီးယကူးတၢ်လၢယတဖှံယဲန့ၣ်ဘၣ်လီၤ.",
			"23": "<sup>23</sup> မ်ဒ်န့ၣ်ဒီး, ဘၣ်မနုၤအဃိနတဒၢနုာ်ယထူဘ့ၣ်ဘၣ်လၢစ့တၢးအပူၤလဲၣ်. နမ့ၢ်မၤဒ်န့ၣ်ဒီး, ဖဲယဟဲက့ၤတုၤန့ၣ်, ယကဒိးန့ၢ်ဘၣ်က့ၤအီၤဃုာ်ဒီးအအ့ၣ်ထီၣ်န့ၣ်လီၤ.’",
			"24": "<sup>24</sup> တုၤနုၤတစုအဝဲဒၣ်စံးဘၣ်ပှၤလၢအအိၣ်ဆၢထၢၣ်ဖဲန့ၣ်တဖၣ်, ‘ဟံးန့ၢ်ကွံာ်ထူတဘ့ၣ်လၢအဝဲဒၣ်အအိၣ်ဒီးဟ့ၣ်လီၤအီၤဆူ တၢ်ခ့တၢ်ပှၤလၢအအိၣ်ဒီးထူအဘ့ၣ်တဆံန့ၣ်တက့ၢ်.’",
			"25": "<sup>25</sup> အဝဲသ့ၣ်စံးဘၣ်အီၤ, ‘ကစၢ်ဧၢ, အဝဲဒၣ်အထူအိၣ်ပာ်စၢၤလံအဘ့ၣ် တဆံလံ.’",
			"26": "<sup>26</sup> အဝဲဒၣ်စံးဆၢဝဲ, ‘ယစံးဘၣ်တဲဘၣ်သု, ပှၤလၢအတၢ်အိၣ်ဝဲတဂၤလၢ်လၢ်န့ၣ်, တၢ်ကဟ့ၣ်အါထီၣ်အီၤလီၤ. မ့မ့ၢ်ပှၤတဂၤလၢအတၢ်တအိၣ်န့ၣ်, တၢ်တစဲးဖိလၢအအိၣ်ဒီးအီၤဒၣ်လဲာ်, ကဘၣ်တၢ်ဟံးထီၣ်ကွံာ်လၢအအိၣ်လီၤ.",
			"27": "<sup>27</sup> မ့မ့ၢ်, ယဒုၣ်ယဒါတဖၣ်အံၤလၢအတအဲၣ်ဒိးယကဲအစီၤပၤန့ၣ်, ဆှၢအဝဲသ့ၣ်တဖၣ်ဆူအံၤ, ဒီးမၤသံအီၤလၢယမဲာ်ညါတက့ၢ်.’ ”",
			"28": "<sup>28</sup> ယ့ၣ်ၡူးစံးကတိၤတၢ်အံၤဝံၤဒီးလဲၤဆိဝဲဆူဝ့ၢ်ယရူၤၡလ့ၣ်လၢအဝဲသ့ၣ် အမဲာ်ညါလီၤ.",
			"29": "<sup>29</sup> ဖဲအဝဲဒၣ်ဟဲဘူးထီၣ်လၢသဝီဘ့ၤသဖးက့ဒီးသဝီဘ့ၤသနံဖဲ ကစၢၢ်သ့ၣ်စၤယံးန့ၣ်, ဆှၢလီၤဆိအပျဲၢ်အဘီၣ်ခံဂၤလၢအမဲာ်ညါလီၤ.",
			"30": "<sup>30</sup> အဝဲဒၣ်မၤလိာ်အဝဲသ့ၣ်ဒ်အံၤ, “လဲၤဆူသဝီအိၣ်လၢသုမဲာ်ညါတဖျၢၣ်န့ၣ်တက့ၢ်. ဖဲသုလဲၤနုာ်လီၤန့ၣ်, သုကထံၣ်န့ၢ်ကသ့ၣ်ယီၤဖိတဒုအိၣ်စၢဃာ်အသး, လၢအတဘၣ်တၢ်ဒိးဒံးအီၤနီတဘျီဒံးဘၣ်န့ၣ်လီၤ. ဃ့ၣ်လီၤကွံာ်အပျံၤ, ဒီးဟဲစိာ်အီၤဆူအံၤတက့ၢ်.",
			"31": "<sup>31</sup> ပှၤတဂၤဂၤမ့ၢ်သံကွၢ်သု, ‘ဘၣ်မနုၤအဃိသုဃ့ၣ်လီၤကွံာ်အပျံၤလဲၣ်’ န့ၣ်, စံးဘၣ်အီၤ, ‘ကစၢ်လိၣ်ဘၣ်အီၤလီၤ’ န့ၣ်တက့ၢ်.”",
			"32": "<sup>32</sup> အဝဲသ့ၣ်လဲၤဝဲဒီးထံၣ်န့ၢ်တၢ်ကိးမံၤဒဲး, ဒ်ယ့ၣ်ၡူးစံးဘၣ်တ့ၢ်အဝဲသ့ၣ်အသိးန့ၣ်လီၤ.",
			"33": "<sup>33</sup> ဖဲအဝဲသ့ၣ်ဃ့ၣ်လီၤကွံာ်ကသ့ၣ်ယီၤဖိအပျံၤန့ၣ်, အကစၢ်တဖၣ်စံးဘၣ်အဝဲသ့ၣ်, “ဘၣ်မနုၤအဃိသုဃ့ၣ်လီၤကွံာ်အီၤလဲၣ်.”",
			"34": "<sup>34</sup> “ကစၢ်လိၣ်ဘၣ်အီၤလီၤ.” အဝဲသ့ၣ်စံးဆၢဝဲ, ဝံၤဒီး",
			"35": "<sup>35</sup> က့ၤမိၤကသ့ၣ်ယီၤဖိဆူယ့ၣ်ၡူးအအိၣ်လီၤ. အန့ၣ်ဝံၤဒီးအဝဲသ့ၣ်ဒါလီၤအဆ့ကၤဖီခိၣ်တဖၣ်လၢအပျိၢ်လိၤ, ဒီးပာ်ထီၣ်ယ့ၣ်ၡူးလၢအလိၤန့ၣ်လီၤ.",
			"36": "<sup>36</sup> ဖဲအဝဲဒၣ်ဒိးကသ့ၣ်ယီၤဖိဒီးလဲၤတၢ်အဖၢမုၢ်န့ၣ်, အဝဲသ့ၣ်ဒါလီၤအဆ့ကၤဖီခိၣ်တဖၣ်လၢကျဲအလိၤလီၤ.",
			"37": "<sup>37</sup> ဖဲအဝဲဒၣ်ဟဲဘူးထီၣ်ဒီးဝ့ၢ်ယရူၤၡလ့ၣ်ဖဲတၢ်လီၢ်တတီၤလၢ ကျဲလဲၤလီၤလၢကစၢၢ်သ့ၣ်စၤယံးအဒီခိၣ်န့ၣ်, အပျဲၢ်အဘီၣ်ဂီၢ်မုၢ်ဂီၢ်ပၤ စံးဘျုးကစၢ်ယွၤဒီးစံးထီၣ်ပတြၢၤအီၤလၢအကလုၢ်ဖးဒိၣ်မ့ၢ်လၢတၢ် အဒိၣ်အမုၢ်လၢအဝဲသ့ၣ်ထံၣ်ဘၣ်တ့ၢ်ဝဲခဲလၢာ်တဖၣ်အဃိန့ၣ်လီၤ.",
			"38": "<sup>38</sup> “မ်ကစၢ်ယွၤဆိၣ်ဂ့ၤစီၤပၤလၢအဟဲလၢကစၢ်အမံၤတဂၤန့ၣ်တက့ၢ်. မ်တၢ်ဃူတၢ်ဖိးအိၣ်ဝဲလၢမူခိၣ်, ဒီးတၢ်လၤကပီၤဘၣ်ကစၢ်ယွၤတက့ၢ်.”",
			"39": "<sup>39</sup> တုၤနုၤတစုပှၤဖၤရံၤၡဲတနီၤလၢပှၤဂီၢ်မုၢ်အကျါစံးဘၣ်ယ့ၣ်ၡူး, “သရၣ်ဧၢ, ခါလီၤနကလုၢ်ဒ်သိးနပျဲၢ်နဘီၣ်တဖၣ်ကအိၣ်ဘှီၣ်ကလာ်တက့ၢ်.”",
			"40": "<sup>40</sup> ယ့ၣ်ၡူးစံးဆၢဝဲ, “အဝဲသ့ၣ်မ့ၢ်အိၣ်ဘှီၣ်ကလာ်န့ၣ်, ယစံးဘၣ်သု, လၢၢ်တဖၣ်ကကိးပသူထီၣ်ဝဲလီၤ.”",
			"41": "<sup>41</sup> အဝဲဒၣ်ဟဲဘူးထီၣ်ဒီးဝ့ၢ်ယရူၤၡလ့ၣ်, ဒီးဖဲအထံၣ်ဘၣ်ဝ့ၢ်န့ၣ်, ဟီၣ်ဝဲလၢအဃိဒီး",
			"42": "<sup>42</sup> စံးဝဲ, “နမ့ၢ်သ့ၣ်ညါနဲမုၢ်မဆါတနံၤအံၤလၢ, တၢ်လိၣ်ဘၣ်မနုၤတဖၣ်လိၣ်ဝဲလၢတၢ်ဃူတၢ်ဖိးအဂီၢ်လဲၣ်န့ၣ်ဒီး, ကဂ့ၤမးလီၤ. မ့မ့ၢ်ခဲကနံၣ်အံၤ, နထံၣ်နဲတသ့ဘၣ်.",
			"43": "<sup>43</sup> မုၢ်နံၤမုၢ်သီတဖၣ်ကဟဲတုၤအိၣ်နၤဖဲနဒုၣ်နဒါတဖၣ်ကကဝီၤဃာ်နၤ, မၤတံာ်တၢၤနကျဲဒီးသုးအသးဘူးထီၣ်ဆူနအိၣ်ကိးကပၤဒဲးလီၤ.",
			"44": "<sup>44</sup> အဝဲသ့ၣ်ကမၤဟးဂီၤကွံာ်နၤလၢာ်လၢာ်ဆ့ဆ့ဃုာ်ဒီးပှၤဂီၢ်မုၢ်အိၣ်ဝဲလၢ နခိၣ်ဒူအပူၤတဖၣ်လီၤ. အဝဲသ့ၣ်တပာ်လီၤတဲာ်တ့ၢ်လၢၢ်လၢအလီၢ်နီ တဖျၢၣ်ဘၣ်. အဂ့ၢ်မ့ၢ်လၢနတပာ်သူၣ်ပာ်သးတၢ်ဆၢကတီၢ်ဖဲ ယွၤဟဲတ့ၢ်ဝဲဒ်သိးအကအုၣ်က့ၤခီၣ်က့ၤနၤဘၣ်အဃိန့ၣ်လီၤ.",
			"45": "<sup>45</sup> ယ့ၣ်ၡူးလဲၤနုာ်လီၤဆူတၢ်လုၢ်ဟံၣ်အပူၤဒီးနီၣ်ထီၣ်ကွံာ်ပှၤကူၣ်တၢ် ကၤတၢ်ဖိတဖၣ်,",
			"46": "<sup>46</sup> ဒီးစံးဘၣ်အဝဲသ့ၣ်, “တၢ်ကွဲးအသးစီဆှံပာ်ဖျါလၢကစၢ်ယွၤစံးဝဲ, ‘ယဟံၣ်ကဘၣ်တၢ်ကိးအီၤလၢတၢ်ထုကဖၣ်အဟံၣ်လီၤ.’ ဘၣ်ဆၣ်ဒီးသုဒုးကဲထီၣ်အီၤလၢတၢ်ဟုၣ်တၢ်ဘျၣ်တဖၣ်အတၢ်အိၣ် ခူသူၣ်အလီၢ်အကျဲလံ.”",
			"47": "<sup>47</sup> ယ့ၣ်ၡူးသိၣ်လီၤသီလီၤတၢ်လၢတၢ်လုၢ်ဟံၣ်အပူၤကိးနံၤဒဲးလီၤ. ပှၤလုၢ်တၢ်အခိၣ်အဒိၣ်တဖၣ်, ပှၤသ့တၢ်ဘူၣ်တၢ်ဘါအတၢ်သိၣ် တၢ်သီတဖၣ်, ဒီးပှၤဂီၢ်မုၢ်အခိၣ်အနၢ်တဖၣ်သးအိၣ်မၤသံအီၤလီၤ.",
			"48": "<sup>48</sup> ဘၣ်ဆၣ်ဒီးအဝဲသ့ၣ်ကဘၣ်မၤဝဲလၢကျဲဒ်လဲၣ်န့ၣ်တသ့ၣ်ညါဝဲဘၣ်. အဂ့ၢ်မ့ၢ်လၢပှၤဂီၢ်မုၢ်ဒိကနၣ်ဒံးအတၢ်စံးတၢ်ကတိၤ, ဒီးတအဲၣ်ဒိးလၢအတၢ်ကတိၤလဲၤပူၤကွံာ်အဝဲသ့ၣ်နီ တထံၣ်ဘၣ်အဃိလီၤ."
		},
		"20": {
			"1": "<sup>1</sup> ဘၣ်မုၢ်တနံၤဖဲယ့ၣ်ၡူးအိၣ်လၢတၢ်လုၢ်ဟံၣ်အပူၤ, သိၣ်လီၤသီလီၤပှၤဂီၢ်မုၢ်တဖၣ်, ဒီးစံၣ်တဲၤတဲလီၤတၢ်သးခု ကစီၣ်အဖၢမုၢ်န့ၣ်, ပှၤလုၢ်တၢ်အခိၣ်အဒိၣ်တဖၣ်, ဒီးပှၤသ့တၢ်ဘူၣ်တၢ်ဘါအတၢ်သိၣ်တၢ်သီတဖၣ်, ဃုာ်ဒီးပှၤယူဒၤဖိကရၢအခိၣ်အနၢ်တဖၣ်ဟဲဝဲ,",
			"2": "<sup>2</sup> ဒီးစံးဘၣ်အီၤ, “စံးဘၣ်တဲဘၣ်ပှၤတက့ၢ်. နမၤတၢ်သ့ၣ်တဖၣ်အံၤန့ၣ်, နအိၣ်ဒီးတၢ်ခွဲးတၢ်ယာ်မနုၤတမံၤလဲၣ်. မ့ၢ်မတၤဟ့ၣ်စိဟ့ၣ်ကမီၤနၤလၢနကမၤတၢ်သ့ၣ်တဖၣ်အံၤအဂီၢ်န့ၣ်လဲၣ်.”",
			"3": "<sup>3</sup> ယ့ၣ်ၡူးစံးဆၢအဝဲသ့ၣ်, “ခဲကနံၣ်အံၤ, ပျဲယသံကွၢ်သုလၢတၢ်သံကွၢ်တထံၣ်န့ၣ်တက့ၢ်. စံးဘၣ်တဲဘၣ်ယၤတက့ၢ်.",
			"4": "<sup>4</sup> စီၤယိၤဟၣ်အတၢ်ခွဲးတၢ်ယာ်, တၢ်စိတၢ်ကမီၤလၢအကဘျၢပှၤန့ၣ်, ဟဲလၢကစၢ်ယွၤအအိၣ်ဧါ. မ့တမ့ၢ်ဟဲလၢပှၤကညီအအိၣ်လဲၣ်.”",
			"5": "<sup>5</sup> အဝဲသ့ၣ်စးထီၣ်ဂ့ၢ်လိာ်ဘှီလိာ်အသးလၢအသကိးဒၣ်ဝဲကဒဲကဒဲ အကျါဒီးစံးဝဲ, “ပကစံးဒ်လဲၣ်. ပမ့ၢ်စံး, ‘လၢယွၤအအိၣ်’ ဒီးအဝဲဒၣ်ကစံးဝဲ, ‘မ့မ့ၢ်ဒ်န့ၣ်ဒီး, ဘၣ်မနုၤအဃိ, သုတစူၢ်တနာ်ပှၤဘျၢတၢ်စီၤယိၤဟၣ်န့ၣ်လဲၣ်.’",
			"6": "<sup>6</sup> မ့မ့ၢ်ပမ့ၢ်စံး, ‘ဟဲလၢပှၤကညီအအိၣ်’ ဒီးပှၤကမျၢၢ်ဖဲအံၤခဲလၢာ်ကကွံာ်ပှၤလၢလၢၢ်, အဂ့ၢ်မ့ၢ်လၢအဝဲသ့ၣ်နာ်လၢစီၤယိၤဟၣ်မ့ၢ်ဝံတဂၤအဃိလီၤ.”",
			"7": "<sup>7</sup> လၢတၢ်န့ၣ်အဃိအဝဲသ့ၣ်စံးဆၢဝဲ, “တၢ်ဒိးဘျၢအဝဲန့ၣ်ဟဲဖဲလဲၣ်ပတသ့ၣ်ညါဘၣ်.”",
			"8": "<sup>8</sup> ဒီးယ့ၣ်ၡူးစံးဘၣ်အဝဲသ့ၣ်, “ဒ်န့ၣ်အသိး, ယမၤတၢ်သ့ၣ်တဖၣ်အံၤလၢ မတၤအတၢ်ဟ့ၣ်စိဟ့ၣ်ကမီၤယၤလဲၣ်န့ၣ်, ယတစံးဘၣ်တဲဘၣ်သုဘၣ်.”",
			"9": "<sup>9</sup> တုၤနုၤတစုယ့ၣ်ၡူးစံးဘၣ်တဲဘၣ်ပှၤဂီၢ်မုၢ်တဖၣ်လၢတၢ် ကတိၤဒိတထံၣ်အံၤလီၤ. “ပှၤတဂၤသူၣ်လီၤစပံးလီၢ်တလီၢ်, ဒိးလဲလီၤဝဲဆူပှၤမၤဟီၣ်ခိၣ်တဖၣ်, ဝံၤဒီးဟးထီၣ်လၢအဟံၣ်ဖးယံာ်လီၤ.",
			"10": "<sup>10</sup> ဖဲတၢ်ဆၢကတီၢ်တုၤဃီၤန့ၣ်, အဝဲဒၣ်ဆှၢလီၤတၢ်ခ့တၢ်ပှၤတဂၤဆူပှၤမၤဟီၣ်ခိၣ်တဖၣ်အအိၣ်, ဒ်သိးအကဒိးန့ၢ်ဘၣ်ဟီၣ်ခိၣ်အတၤသၣ်တနီၤလၢအကြၢး ဒိးန့ၢ်ဘၣ်ဝဲန့ၣ်လီၤ. ဘၣ်ဆၣ်ဒီး, ပှၤမၤဟီၣ်ခိၣ်တဖၣ်တီၢ်တၢ်ခ့တၢ်ပှၤတဂၤန့ၣ်ဝံၤဆှၢ ကဒါက့ၤအီၤထဲအစုယၢ်ခီန့ၣ်လီၤ.",
			"11": "<sup>11</sup> လၢတၢ်န့ၣ်အဃိ, အဝဲဒၣ်ဆှၢလီၤကဒီးတၢ်ခ့တၢ်ပှၤအဂၤတဂၤလီၤ. ဘၣ်ဆၣ်ဒီးပှၤမၤစပံးလီၢ်တဖၣ်တီၢ်အီၤစ့ၢ်ကီးဒီးမၤမဲာ်ဆှးအီၤဝံၤ ဒီးဆှၢလီၤက့ၤအီၤထဲအစုယၢ်ခီန့ၣ်လီၤ.",
			"12": "<sup>12</sup> အန့ၣ်ဝံၤဒီးအဝဲဆှၢလီၤကဒီးတၢ်ခ့တၢ်ပှၤသၢဂၤတဂၤ, ဒီးပှၤမၤစပံးလီၢ်မၤဘၣ်ဒိဘၣ်ထံးအီၤစ့ၢ်ကီးဒီးကွံာ်ထီၣ်ကွံာ်အီၤလီၤ.",
			"13": "<sup>13</sup> တုၤနုၤတစုစပံးလီၢ်ကစၢ်စံးဝဲ, ‘ယကဘၣ်မၤဒ်လဲၣ်. ယကဆှၢလီၤယဖိခွါသးဘိဒၣ်ယဲဒီး, သပှၢ်ကတၢၢ်, အဝဲသ့ၣ်ကယူးယီၣ်ပာ်ကဲအီၤလီၤ.’",
			"14": "<sup>14</sup> ဘၣ်ဆၣ်ဒီး, ဖဲပှၤမၤစပံးလီၢ်တဖၣ်ထံၣ်အီၤန့ၣ်, အဝဲသ့ၣ်စံးလိာ်အသးတဂၤဒီးတဂၤ, ‘အဝဲအံၤမ့ၢ်စပံးလီၢ်ကစၢ်အဖိခွါလီၤ. မ်ပမၤသံအီၤတက့ၢ်. ဒီးအဝဲအတၢ်န့ၢ်သါကကဲထီၣ်ပတၢ်လီၤ.’",
			"15": "<sup>15</sup> လၢတၢ်န့ၣ်အဃိအဝဲသ့ၣ်ကွံာ်ထီၣ်ကွံာ်အီၤဆူစပံးလီၢ်အချၢ ဒီးမၤသံအီၤလီၤ. မ့မ့ၢ်ဒ်န့ၣ်ဒီး, စပံးလီၢ်ကစၢ်ကမၤ ပှၤမၤစပံးလီၢ်တဖၣ်ဒ်လဲၣ်.” ယ့ၣ်ၡူးသံကွၢ်ဝဲ,",
			"16": "<sup>16</sup> “အဝဲဒၣ်ကဟဲဒီးမၤသံပှၤသ့ၣ်တဖၣ်န့ၣ်, ဒီးဟ့ၣ်လီၤက့ၤစပံးလီၢ်ဆူ ပှၤမၤဟီၣ်ခိၣ်အဂၤတဖၣ်အစုပူၤလီၤ.” ဖဲပှၤဂီၢ်မုၢ်တဖၣ်နၢ်ဟူတၢ်အံၤန့ၣ်, အဝဲသ့ၣ်စံးဝဲ, “မ်တၢ်သုတမၤအသးဒ်န့ၣ်တဂ့ၤ.”",
			"17": "<sup>17</sup> ယ့ၣ်ၡူးကွၢ်ဃီၤအဝဲသ့ၣ်ဒီးသံကွၢ်ဝဲ, “မ့မ့ၢ်ဒ်န့ၣ်ဒီး, တၢ်ကွဲးအသးလၢလာ်တတီၤအံၤအခီပညီမ့ၢ်မနုၤလဲၣ်. ‘လၢၢ်တဖျၢၣ်ဃီလၢပှၤဘှီတၢ်ဖိ တဖၣ်ညိကွံာ်ဝဲဒ်တၢ်လၢအလုၢ်အပှၤတအိၣ်ဘၣ်န့ၣ်, ကဲထီၣ်လၢလၢၢ်အကါဒိၣ်ကတၢၢ်တဖျၢၣ် တခီန့ၣ်လီၤ.’",
			"18": "<sup>18</sup> ပှၤတဂၤလၢ်လၢ်လၢအလီၤတဲာ်လၢလၢၢ်တဖျၢၣ်န့ၣ်အဖီခိၣ်န့ၣ်, ကဘၣ်ကူးဘၣ်ကါဝဲအကူာ်ကူာ်, ဒီးလၢၢ်အဝဲအံၤမ့ၢ်လီၤတဲာ်လၢပှၤတဂၤဂၤအလိၤန့ၣ်, ကမၤသဘှံးမၤကမူၣ်ကွံာ်အီၤလီၤ.”",
			"19": "<sup>19</sup> ပှၤသ့တၢ်ဘူၣ်တၢ်ဘါအတၢ်သိၣ်တၢ်သီတဖၣ် ဒီးပှၤလုၢ်တၢ်အခိၣ်အဒိၣ်တဖၣ်ဂုာ်ကျဲးစၢးဟံးဃာ် ယ့ၣ်ၡူးတဘျီဃီဖဲန့ၣ်, အဂ့ၢ်မ့ၢ်လၢအဝဲသ့ၣ်သ့ၣ်ညါလၢ ယ့ၣ်ၡူးကတိၤတၢ်ကတိၤဒိအဝဲအံၤထီဒါအဝဲသ့ၣ်အဃိ န့ၣ်လီၤ. ဘၣ်ဆၣ်ဒီးအဝဲသ့ၣ်ပျံၤပှၤဂီၢ်မုၢ်လီၤ.",
			"20": "<sup>20</sup> လၢတၢ်န့ၣ်အဃိ, အဝဲသ့ၣ်အိၣ်ခိးကွၢ်တၢ်ဆၢကတီၢ်လၢ အကြၢးဝဲဘၣ်ဝဲလီၤ. အဝဲသ့ၣ်ဟ့ၣ်ပှၤတနီၤစ့ဒ်သိးအကပာ်မၤအသးလၢအမ့ၢ်ပှၤ အသးဘျၢ, ဒီးဆှၢလီၤအဝဲသ့ၣ်လၢအကသံကွၢ်သံဒိးယ့ၣ်ၡူး ဒီးဖီၣ်န့ၢ်အီၤလၢအတၢ်ကတိၤဒ်သိးအဝဲသ့ၣ်ဟ့ၣ်လီၤကွံာ်အီၤ ဆူရိမ့ၤအပဒိၣ်ဖးဒိၣ်အတၢ်စိတၢ်ကမီၤအပူၤကသ့ဝဲအဂီၢ် န့ၣ်လီၤ.",
			"21": "<sup>21</sup> ပှၤကွၢ်ဟုၣ်ကွၢ်စုာ်တၢ်တဖၣ်အံၤစံးဘၣ်ယ့ၣ်ၡူး, “သရၣ်ဧၢ, ပသ့ၣ်ညါလၢနတကွၢ်မဲာ်ပှၤကညီအလီၢ်အလၤဘၣ်. မ့မ့ၢ်နသိၣ်လိတၢ်မ့ၢ်တၢ်တီဘၣ်ဃးဒီးကစၢ်ယွၤ အတၢ်ဘၣ်အသးလၢပှၤကညီအဂီၢ်လီၤ.",
			"22": "<sup>22</sup> စံးဘၣ်တဲဘၣ်ပှၤတက့ၢ်. ပဟ့ၣ်တၢ်ခိတၢ်သွဲဆူရိမ့ၤစီၤပၤဖးဒိၣ် အအိၣ်န့ၣ်ထီဒါပတၢ်သိၣ်တၢ်သီဧါ, တထီဒါလဲၣ်.”",
			"23": "<sup>23</sup> ဘၣ်ဆၣ်ဒီးယ့ၣ်ၡူးသ့ၣ်ညါအဝဲသ့ၣ်အတၢ်ကူၣ်တၢ်ဖး, ဒီးစံးဘၣ်အဝဲသ့ၣ်,",
			"24": "<sup>24</sup> “ဒုးနဲၣ်ယၤစ့အဘ့ၣ်တဘ့ၣ်န့ၣ်တက့ၢ်. လၢအမဲာ်သၣ်လိၤန့ၣ်မတၤအခိၣ်အဂီၤဒီးအမံၤအိၣ်လဲၣ်.” အဝဲသ့ၣ်စံးဆၢဝဲ, “ကဲစၢ်အခိၣ်အဂီၤဒီးအမံၤအိၣ်လီၤ.”",
			"25": "<sup>25</sup> မၤသးဒ်န့ၣ်ဒီးယ့ၣ်ၡူးစံးဝဲ, “မ့မ့ၢ်ဒ်န့ၣ်ဒီး, ဟ့ၣ်ကဲစၢ်လၢကဲစၢ်အတၢ်, ဒီးဟ့ၣ်ကစၢ်ယွၤလၢကစၢ်ယွၤအတၢ်တက့ၢ်.”",
			"26": "<sup>26</sup> လၢပှၤဂီၢ်မုၢ်တဖၣ်အမဲာ်ညါန့ၣ်, အဝဲသ့ၣ်ဖီၣ်အီၤလၢအတၢ်ကတိၤတန့ၢ်နီတဘီဘၣ်. လၢတၢ်န့ၣ်အဃိအဝဲသ့ၣ်အိၣ်ဘှီၣ်ကလာ်, ဒီးကမၢကမၣ်ဝဲလၢယ့ၣ်ၡူးအတၢ်စံးဆၢအဃိလီၤ.",
			"27": "<sup>27</sup> ပှၤစးဒူၤကဲတနီၤဟဲဝဲဆူယ့ၣ်ၡူးအအိၣ်လီၤ. အဝဲသ့ၣ်မ့ၢ်ပှၤတဖၣ်လၢအစံးဝဲလၢပှၤကညီတဂဲၤ ဆၢထၢၣ်က့ၤလၢတၢ်သံဘၣ်န့ၣ်လီၤ. အဝဲသ့ၣ်သံကွၢ်အီၤ,",
			"28": "<sup>28</sup> “သရၣ်ဧၢ, စီၤမိၤၡ့ကွဲးတၢ်သိၣ်တၢ်သီတထံၣ်အံၤလၢပဂီၢ်လီၤ. ပှၤတဂၤမ့ၢ်သံဒီးပာ်လီၤတဲာ်တ့ၢ်အမါဘၣ်ဆၣ်အဖိမ့ၢ်တအိၣ်နီ တဂၤန့ၣ်, ပိာ်ခွါလၢအသံတဂၤန့ၣ်အဒီပုၢ်ဝဲၢ်ခွါကဘၣ်န့ၢ်မါလၢမုၣ် ကမဲအဝဲန့ၣ်, ဒ်သိးအဝဲသ့ၣ်ကဒုးအိၣ်ထီၣ်ဖိလၢပှၤသံတဂၤအဂီၢ်လီၤ.",
			"29": "<sup>29</sup> တဘျီန့ၣ်, ပှၤဒီပုၢ်ဝဲၢ်ခွါအိၣ်ဝဲနွံဂၤလီၤ. ဒီပုၢ်ဝဲၢ်ခွါအဒိၣ်ကတၢၢ်တဂၤန့ၢ်အမါဒီးဖဲအသံန့ၣ်, အဖိတအိၣ်လီၤတဲာ်တ့ၢ်နီတဂၤဘၣ်.",
			"30": "<sup>30</sup> တုၤနုၤတစုဒီပုၢ်ဝဲၢ်ခွါခံဂၤတဂၤန့ၢ်မါလၢမုၣ်ကမဲအဝဲန့ၣ်လီၤ.",
			"31": "<sup>31</sup> အန့ၣ်ဝံၤအလီၢ်ခံဒီပုၢ်ဝဲၢ်ခွါသၢဂၤတဂၤလီၤ. တၢ်တမံၤဃီမၤအသးဒီးပှၤဒီပုၢ်ခွါနွံဂၤလၢာ်လီၤ. အဝဲသ့ၣ်သံဝဲ, ဒီးအဖိအလံၤတအိၣ်လီၤတဲာ်တ့ၢ်နီတဂၤဘၣ်.",
			"32": "<sup>32</sup> လၢခံကတၢၢ်န့ၣ်ပိာ်မုၣ်သံဝဲစ့ၢ်ကီးလီၤ.",
			"33": "<sup>33</sup> မ့မ့ၢ်ဒ်န့ၣ်ဒီးဖဲတၢ်ဂဲၤဆၢထၢၣ်သမူထီၣ်က့ၤအနံၤန့ၣ်, ပိာ်မုၣ်တဂၤန့ၣ်ကမ့ၢ်ဒီပုၢ်ဝဲၢ်ခွါဖဲလဲၣ်တဂၤအမါလဲၣ်. အဝဲသ့ၣ်နွံဂၤလၢာ်န့ၢ်တ့ၢ်အမါလၢပိာ်မုၣ်တဂၤအံၤလီၤ.”",
			"34": "<sup>34</sup> ယ့ၣ်ၡူးစံးဆၢအဝဲသ့ၣ်, “ပှၤပိာ်ခွါဒီးပှၤပိာ်မုၣ်ဖဲစိၤတစိၤအံၤ န့ၢ်မါန့ၢ်ဝၤလီၤ.",
			"35": "<sup>35</sup> ဘၣ်ဆၣ်ဒီးပှၤလၢယွၤပာ်အီၤလၢအကြၢးဝဲလၢအကဂဲၤ ဆၢထၢၣ်သမူထီၣ်က့ၤလၢတၢ်သံတဖၣ်န့ၣ်, တန့ၢ်မါန့ၢ်ဝၤလၢစိၤလၢအကဟဲန့ၣ်ဘၣ်.",
			"36": "<sup>36</sup> အဝဲသ့ၣ်လီၤဂာ်ဒီးကလူးတဖၣ်, ဒီးသံဝဲတသ့ဘၣ်. အဝဲသ့ၣ်မ့ၢ်ကစၢ်ယွၤအဖိတဖၣ်, အဂ့ၢ်မ့ၢ်လၢအဂဲၤဆၢထၢၣ်က့ၤလံဝဲလၢတၢ်သံအဃိန့ၣ်လီၤ.",
			"37": "<sup>37</sup> ဒီးစီၤမိၤၡ့အုၣ်အသးဖျါဖျါလၢပှၤသံတဖၣ်ဘၣ် တၢ်ဒုးဂဲၤဆၢထၢၣ်သမူထီၣ်က့ၤအီၤလီၤ. ဖဲတၢ်ကွဲးတတီၤလၢအ ဘၣ်ဃးဒီးသ့ၣ်တၤဆှုၣ်တခိၣ်လၢမ့ၣ်အူအီၣ်အီၤအပူၤန့ၣ်, အဝဲဒၣ်ကတိၤတၢ်ဘၣ်ဃးဒီးကစၢ်ဒ်အမ့ၢ်ဝဲ စီၤအၤဘြၤဟၣ် အကစၢ်ယွၤ, စီၤအံၤစဲးအကစၢ်ယွၤ, ဒီးစီၤယၤကိာ်အကစၢ်ယွၤလီၤ.",
			"38": "<sup>38</sup> အဝဲဒၣ်မ့ၢ်ပှၤမူအကစၢ်ယွၤ, ဒီးတမ့ၢ်ပှၤသံအကစၢ်ယွၤဘၣ်. အဂ့ၢ်ဒ်အံၤ, ပှၤကိးဂၤဒဲးမူဝဲလၢအီၤလီၤ.”",
			"39": "<sup>39</sup> ပှၤသ့တၢ်ဘူၣ်တၢ်ဘါအတၢ်သိၣ်တၢ်သီတနီၤကတိၤထီၣ်တၢ်ဒီးစံး, “သရၣ်ဧၢ, နစံးဆၢတၢ်ဂ့ၤမးလီၤ.”",
			"40": "<sup>40</sup> အဂ့ၢ်မ့ၢ်လၢ, အဝဲသ့ၣ်သံကွၢ်အီၤတၢ်ဆူညါတဘူၣ်လၢၤဘၣ်အဃိလီၤ.",
			"41": "<sup>41</sup> ယ့ၣ်ၡူးစံးဘၣ်အဝဲသ့ၣ်, “တၢ်စံးဝဲလၢခရံာ်ကမ့ၢ်စီၤဒၤဝံးအစၢၤ အသွဲၣ်န့ၣ်, သ့ဝဲလၢကျဲဒ်လဲၣ်.",
			"42": "<sup>42</sup> အဂ့ၢ်ဒ်အံၤ, စီၤဒၤဝံးအနီၢ်ကစၢ်ဒၣ်ဝဲစံးဝဲဖဲလံာ်စံးထီၣ်ပတြၢၤအပူၤ, ‘ကစၢ်စံးဘၣ်ယကစၢ် ဆ့ၣ်နီၤဖဲအံၤလၢယစုထွဲတကပၤ",
			"43": "<sup>43</sup> တုၤလၢယပာ်နဒုၣ်နဒါတဖၣ်လၢ နခီၣ်အဖီလာ် ဒ်နခီၣ်ယီၢ်လီၤအလီၢ်အသိးန့ၣ်တက့ၢ်.’",
			"44": "<sup>44</sup> စီၤဒၤဝံးကိးအီၤလၢကစၢ်လီၤ. မ့မ့ၢ်ဒ်န့ၣ်ဒီးခရံာ်မ့ၢ်စီၤဒၤဝံးအစၢၤအသွဲၣ်ကသ့ဝဲလၢ ကျဲဒ်လဲၣ်.”",
			"45": "<sup>45</sup> ဖဲပှၤဂီၢ်မုၢ်ခဲလၢာ်ဒိကနၣ်ယ့ၣ်ၡူးအတၢ်စံးတၢ်ကတိၤအဖၢမုၢ်န့ၣ်, အဝဲဒၣ်စံးဘၣ်အပျဲၢ်အဘီၣ်တဖၣ်,",
			"46": "<sup>46</sup> ပလီၢ်သုသးလၢပှၤသ့တၢ်ဘူၣ်တၢ်ဘါအတၢ်သိၣ်တၢ်သီတဖၣ်, ပှၤလၢအအဲၣ်ဒိးဟးထီၣ်ဟးလီၤကူသိးဒီးအဆ့ကၤဖးထီ, ဒီးအဲၣ်ဒိးပှၤကတိၤဒိၣ်ကတိၤဆၢဂ့ၤအီၤဖဲဖၠါပူၤ, ပှၤလၢအဃုထၢလီၢ်ဆ့ၣ်နီၤအဂ့ၤကတၢၢ်တဖၣ်လၢ ဘူၣ်ဘျီၣ်လၢအမ့ၢ်တၢ်ဘါလီၢ်အပူၤ, ဒီး",
			"47": "<sup>47</sup> တၢ်လီၢ်အဂ့ၤကတၢၢ်ဖဲဘူၣ်အဆၢကတီၢ်, ပှၤလၢအဟံးန့ၢ်တၢ်အခွဲးအယာ်လၢ မုၣ်ကမဲတဖၣ်အဖီခိၣ်ဒီးဂုာ်န့ၢ်ဝာ်န့ၢ်အဟံၣ်အဃီတဖၣ်, ဒီးအန့ၣ်ဝံၤအလီၢ်ခံပာ်မၤအသးခီဖျိအဃ့ဘါထု ကဖၣ်တၢ်ထီထီကလဲာ်တဖၣ်န့ၣ်တက့ၢ်. တၢ်စံၣ်ညီၣ်လၢအဝဲသ့ၣ်အဂီၢ်ကမ့ၢ်တၢ်အအၢကတၢၢ်လီၤ.”"
		},
		"21": {
			"1": "<sup>1</sup> ယ့ၣ်ၡူးကွၢ်တၢ်ဝးတရံးဒီးထံၣ်ဘၣ်ပှၤထူးပှၤတီၤတဖၣ်ဒၢနုာ်လီၤ အတၢ်ဟ့ၣ်တဖၣ်ဆူတၢ်လုၢ်ဟံၣ်အတၢ်ပာ်ဖှိၣ်ကျိၣ်စ့အလီၢ်န့ၣ်လီၤ.",
			"2": "<sup>2</sup> ဒီးအဝဲဒၣ်ထံၣ်ဘၣ်စ့ၢ်ကီးမုၣ်ကမဲလၢအဖှီၣ်မးတဂၤဒၢနုာ် လီၤတိၢ်ဂီၤမဲာ်ဖိခံဘ့ၣ်လီၤ.",
			"3": "<sup>3</sup> အဝဲဒၣ်စံးဝဲ, “ယစံးဘၣ်တဲဘၣ်သုလၢမုၣ်ကမဲအဖှီၣ်အယာ် တဂၤအံၤဒၢနုာ်လီၤတၢ်အါန့ၢ်ဒံးပှၤအဂၤတဖၣ်လီၤ.",
			"4": "<sup>4</sup> အဂ့ၢ်ဒ်အံၤ, ပှၤအဂၤတဖၣ်ဟ့ၣ်လီၤအတၢ်ဟ့ၣ်လၢ အတၢ်ထူးတၢ်တီၤအဘျဲၣ်အစဲၢ်အပူၤလီၤ. မ့မ့ၢ်အဝဲဒၣ်န့ၣ်, မ့ၢ်ဖှီၣ်ဝဲယာ်ဝဲထဲထဲအံၤသနာ်က့, ဟ့ၣ်လီၤတၢ်လၢအအိၣ်ဒီးအီၤခဲလၢာ်လၢအကလုၢ်အီၣ် အသးသမူအဂီၢ်လီၤ.”",
			"5": "<sup>5</sup> ပှၤတနီၤကတိၤတၢ်ဘၣ်ဃးဒီးတၢ်လုၢ်ဟံၣ်အဂ့ၢ်, လၢအဘၣ်တၢ်ကယၢကယဲအီၤလၢလၢၢ်အဂ့ၤအဘၣ်တဖၣ် ဒီးတၢ်ဟ့ၣ်လၢအဘၣ်တၢ်လုၢ်ထီၣ်အီၤဆူကစၢ်ယွၤအအိၣ် တဖၣ်န့ၣ်, အိၣ်ဖျါဃံလၤဆံးဒိၣ်လဲၣ်အဂ့ၢ်န့ၣ်လီၤ. ယ့ၣ်ၡူးစံးဝဲ,",
			"6": "<sup>6</sup> “တၢ်သ့ၣ်တဖၣ်အံၤခဲလၢာ်န့ၣ်, သုထံၣ်ဘၣ်သုဝဲလီၤ. တၢ်ဆၢကတီၢ်ကဟဲတုၤအိၣ်ဝဲဖဲလၢၢ်ထဲတဖျၢၣ်ဧိၤဒၣ်လဲာ် တဘၣ်တၢ်ပာ်လီၤတဲာ်တ့ၢ်အီၤလၢအလီၢ်လၢၤဘၣ်. လၢၢ်ကိးဖျၢၣ်ဒဲးကဘၣ်တၢ်တ့ၢ်လီၤကွံာ်အီၤလၢအလီၢ်န့ၣ်လီၤ.”",
			"7": "<sup>7</sup> အဝဲသ့ၣ်သံကွၢ်ဝဲ, “သရၣ်ဧၢ, တၢ်အဝဲအံၤကမၤအသးဖဲဆၢကတီၢ်မတၤလဲၣ်. ဒီးတၢ်မနုၤတမံၤကမၤအသးလၢအကဒုးနဲၣ်ဝဲလၢဆၢ ကတီၢ်တုၤလီၤလံလၢတၢ်တမံၤအံၤကမၤအသးန့ၣ်လဲၣ်.”",
			"8": "<sup>8</sup> ယ့ၣ်ၡူးစံးဝဲ, “အိၣ်ပလီၢ်သူၣ်ပလီၢ်သးတက့ၢ်. တဘၣ်ပျဲပှၤလီန့ၢ်သုတဂ့ၤ. အဂ့ၢ်ဒ်အံၤ, ပှၤအါဒံအါဂၤကဟဲလၢယမံၤဒီးစံးဝဲ, ‘ယမ့ၢ်အဝဲဒၣ်လီၤ.’ ဒီး ‘တၢ်ဆၢကတီၢ်ဟဲတုၤလံ’ န့ၣ်လီၤ. ဘၣ်ဆၣ်ဒီးတဘၣ်ပိာ်အဝဲသ့ၣ်အခံတဂ့ၤ.",
			"9": "<sup>9</sup> ဖဲသုနၢ်ဟူဘၣ်တၢ်ဒုးတၢ်ယၤဒီးတၢ်ပူထီၣ်လီထီၣ်အကစီၣ်န့ၣ်, တဘၣ်ပျံၤတၢ်ဖုးတၢ်တဂ့ၤ, တၢ်သ့ၣ်တဖၣ်အံၤခဲလၢာ်ကဘၣ်မၤဆိ အသးလီၤ. ဘၣ်ဆၣ်ဒီးအဝဲန့ၣ်အခီပညီတမ့ၢ်လၢတၢ်အကတၢၢ် ဘူးထီၣ်လံန့ၣ်ဘၣ်.”",
			"10": "<sup>10</sup> အဝဲဒၣ်ကတိၤကဒီးတၢ်ဒီးစံးဝဲ, ထံကီၢ်တဘ့ၣ်ဒီးတဘ့ၣ်ကဒုးလိာ် ယၤလိာ်အသး, တဘီမုၢ်ဒီးတဘီမုၢ်ကထီဒါလိာ်အသးလီၤ.",
			"11": "<sup>11</sup> ဟီၣ်ခိၣ်ကဟူးဝဲအဒိၣ်အမုၢ်, တၢ်သၣ်ဝံၤလီၤဒိဒီးတၢ်ဆါသံသတြိာ် တဖၣ်ကအိၣ်ထီၣ်ဝဲအဒိၣ်အမုၢ်လၢတၢ်လီၢ်ကိးပူၤဒဲးလီၤ. တၢ်လီၤပျံၤလီၤဖုးဒီးတၢ်ပနီၣ်အဒိၣ်အသွါတဖၣ်ကအိၣ်ဖျါထီၣ်ဝဲလၢမူ ကပိာ်လိၤလီၤ.",
			"12": "<sup>12</sup> ဘၣ်ဆၣ်ဒီးတချုးလၢတၢ်သ့ၣ်တဖၣ်အံၤခဲလၢာ်မၤအသးဒံးဘၣ်န့ၣ်, သုကဘၣ်တၢ်ဖီၣ်သုဒီးမၤအၢမၤနးသု, သုကဘၣ်တၢ်ဟ့ၣ်လီၤသုဒ်သိးတၢ်ကသမံသမိးသုလၢဘူၣ် ဘျီၣ်လၢအမ့ၢ်တၢ်ဘါလီၢ်အပူၤဒီးတၢ်ကဒၢနုာ်သုလၢဃိာ်ပူၤ, သုကဘၣ်တၢ်ဆှၢထီၣ်သုဆူစီၤပၤတဖၣ်ဒီးပှၤပၢတၢ်တဖၣ် အမဲာ်ညါလၢယမံၤအဃိလီၤ.",
			"13": "<sup>13</sup> အဝဲအံၤကမ့ၢ်တၢ်ခွဲးဂ့ၤယာ်ဘၣ်လၢသုဂီၢ်လၢသုကစံးဘၣ် တဲဘၣ်ပှၤလၢတၢ်သးခုအကစီၣ်န့ၣ်လီၤ.",
			"14": "<sup>14</sup> ပာ်သူၣ်ပာ်သးဒ်သိးသုသုတကတဲာ်ကတီၤဆိပာ်သုသးလၢ သုကကတိၤဒီဒၣ်သုသးဒ်လဲၣ်ဒ်လဲၣ်အဂ့ၢ်န့ၣ်တဂ့ၤ.",
			"15": "<sup>15</sup> အဂ့ၢ်ဒ်အံၤ, ယကဟ့ၣ်သုတၢ်စံးတၢ်ကတိၤတဖၣ် ဒီးတၢ်ကူၣ်ဘၣ်ကူၣ်သ့တုၤဒၣ်လဲာ်သုဒုၣ်သုဒါထီဒါတၢ်လၢသုတဲမ့ၢ်ဂ့ၤ, ဂ့ၢ်လိာ်ဝဲမ့ၢ်ဂ့ၤတသ့ဘၣ်နီတဂၤန့ၣ်လီၤ.",
			"16": "<sup>16</sup> သုကဘၣ်တၢ်ဟ့ၣ်လီၤကွံာ်သုလၢသုမိၢ်သုပၢ်တဖၣ်, သုဒီပုၢ်ဝဲၢ်ခွါတဖၣ်, သုဘူးသုတံၢ်တဖၣ်, ဒီးသုတံၤသုသကိးတဖၣ်န့ၣ်လီၤ. သုဝဲတနီၤန့ၣ်အဝဲသ့ၣ်ကမၤသံဝဲလီၤ.",
			"17": "<sup>17</sup> ပှၤကသူၣ်ဟ့သးဟ့သုကိးဂၤဒဲးလၢယမံၤအဃိလီၤ.",
			"18": "<sup>18</sup> ဘၣ်ဆၣ်ဒီးသုခိၣ်သူတဘိဒၣ်လဲာ်တလီၤမၢ်ကွံာ်ဘၣ်ဝဲဘၣ်.",
			"19": "<sup>19</sup> အိၣ်ဆၢထၢၣ်ဂၢၢ်ဂၢၢ်ကျၢၤကျၢၤတက့ၢ်. အဂ့ၢ်ဒ်အံၤ, လၢကျဲဒ်အံၤအပူၤ, သုကအုၣ်က့ၤခီၣ်က့ၤသုနီၢ်ကစၢ်ဒၣ်သုဝဲလီၤ.",
			"20": "<sup>20</sup> ဖဲသုထံၣ်ဝ့ၢ်ယရူၤၡလ့ၣ်ဘၣ်တၢ်ကဝီၤဃာ်အီၤလၢသုးမုၢ်သံၣ်ဘိ တဖၣ်လံန့ၣ်, သုကဘၣ်သ့ၣ်ညါလၢတယံာ်ဘၣ်ဒီးအဝဲဒၣ်ကဘၣ်တၢ်မၤဟးဂီၤ အီၤန့ၣ်လီၤ.",
			"21": "<sup>21</sup> တုၤနုၤတစုပှၤအိၣ်လၢကီၢ်ယူဒၤတဖၣ်ကဘၣ်ဃ့ၢ်ကွံာ်ဆူကစၢၢ်ခံ ကလိလိၤ, ပှၤအိၣ်လၢခူပူၤဝ့ၢ်ပူၤတဖၣ်ကဘၣ်ဟးထီၣ်ကွံာ်, ဒီးပှၤအိၣ်လၢဝ့ၢ်အချၢတဖၣ်တဘၣ်က့ၤနုာ်က့ၤဝဲဆူဝ့ၢ်ပူၤဘၣ်.",
			"22": "<sup>22</sup> အဂ့ၢ်ဒ်အံၤ, တၢ်အံၤတဖၣ်မ့ၢ်ဝဲတၢ်စံၣ်ညီၣ်အမုၢ်နံၤမုၢ်သီတဖၣ် လၢအကမၤလၢထီၣ်ပှဲၤထီၣ်တၢ်ခဲလၢာ်ခဲဆ့လၢတၢ်ကွဲး အသးစီဆှံစံးဝဲလၢအဂ့ၢ်န့ၣ်လီၤ.",
			"23": "<sup>23</sup> ဖဲမုၢ်နံၤမုၢ်သီတဖၣ်န့ၣ်အဆၢကတီၢ်, ပိာ်မုၣ်လၢအအိၣ်ဒီးအဟုးအသး, ဒီးမိၢ်လၢအအိၣ်ဒီးဖိဆံးအီၣ်နုၢ်ဖိတဖၣ် ကဘၣ်အဖှီၣ်ဆံးဒိၣ်လဲၣ်. တၢ်နးတၢ်ဖှီၣ်အဒိၣ်အမုၢ်ကတုၤအိၣ်ထံကီၢ် တဘ့ၣ်အံၤ, ဒီးကစၢ်ယွၤအတၢ်သးဒိၣ်ကလီၤဘၣ်ထီဒါပှၤဂီၢ်မုၢ်အံၤလီၤ.",
			"24": "<sup>24</sup> အဝဲသ့ၣ်တနီၤကဘၣ်တၢ်မၤသံအီၤလၢနး, ဒီးပှၤအဂၤတဖၣ်ကဘၣ်တၢ်စိာ်ထီၣ်ကွံာ်အီၤဒ် ပှၤဃိာ်ဖိတဖၣ်အသိးဆူထံကီၢ်ကိးဘ့ၣ်ဒဲး, ဒီးပှၤကလုာ်ဂၤတဖၣ်ကယီၢ်တံၢ်ဝ့ၢ်ယရူၤၡလ့ၣ်တုၤလၢ အဝဲသ့ၣ်အဆၢကတီၢ်ပှဲၤထီၣ်တစုလီၤ.",
			"25": "<sup>25</sup> တၢ်ပနီၣ်တဖၣ်ကအိၣ်ဝဲလၢမုၢ်, လါ, ဒီးဆၣ်တဖၣ်အပူၤန့ၣ်လီၤ. လၢဟီၣ်ခိၣ်အဖီခိၣ်န့ၣ်, ပှၤကလုာ်တဖၣ်ကအိၣ်ဝဲလၢတၢ်သူၣ်ကိၢ်သးဂီၤနးမး, ဒီးတၢ်သးသဘံၣ်ဘုၣ်ဖဲ ပီၣ်လဲၣ်အလပီသီၣ်ထီၣ်ရုၢ်ရုၢ်ဒီး စံၣ်စုးအခါန့ၣ်လီၤ.",
			"26": "<sup>26</sup> ပှၤဂီၢ်မုၢ်ကသံတ့ၢ်မးလၢတၢ်ပျံၤတၢ်ဖုးအဃိ, ဖဲအဝဲသ့ၣ်အိၣ်ခိးတၢ်လၢအကဟဲဘၣ်ဟီၣ်ခိၣ်ဒီဘ့ၣ်ညါန့ၣ်လီၤ. အဂ့ၢ်ဒ်အံၤ, တၢ်စိတၢ်ကမီၤလၢမူဖးဖီတဖၣ် ဘၣ်တၢ်နီၣ်ထီၣ်ကွံာ်အီၤလၢအကျိၤဒၣ်ဝဲအပူၤလီၤ.",
			"27": "<sup>27</sup> တုၤနုၤတစု, ပှၤကညီဖိခွါကဟဲအိၣ်ဖျါထီၣ်လၢတၢ်အၢၣ်အပူၤ, အိၣ်ဒီးတၢ်စိတၢ်ကမီၤဒီးတၢ်လၤတၢ်ကပီၤအဒိၣ်အမုၢ်လီၤ.",
			"28": "<sup>28</sup> ဖဲတၢ်သ့ၣ်တဖၣ်အံၤစးထီၣ်မၤအသးန့ၣ်, ဂဲၤဆၢထၢၣ်ဒီးမိာ်ထီၣ်သုခိၣ် တက့ၢ်. အဂ့ၢ်ဒ်အံၤ, သုတၢ်အုၣ်က့ၤခီၣ်က့ၤန့ၣ်ဘူးထီၣ်လံ.",
			"29": "<sup>29</sup> တၢ်န့ၣ်ဝံၤအလီၢ်ခံ, ယ့ၣ်ၡူးစံးဘၣ်တဲဘၣ်အဝဲသ့ၣ်လၢတၢ် ကတိၤဒိတထံၣ်အံၤလီၤ. “ကွၢ်ချၢၣ်ဒၢအထူၣ်ဒီးသ့ၣ်အဂၤ ကိးထူၣ်ဒဲးတက့ၢ်.",
			"30": "<sup>30</sup> ဖဲသုထံၣ်ဘၣ်အဝဲသ့ၣ်အလၣ်ဒိးစၢ်ထီၣ်ဝဲန့ၣ်, သုသ့ၣ်ညါလၢတၢ်ကိၢ်ခါအကတီၢ်ဘူးထီၣ်ဝဲလံန့ၣ်လီၤ.",
			"31": "<sup>31</sup> ဒ်န့ၣ်အသိး, ဖဲသုထံၣ်ဘၣ်တၢ်သ့ၣ်တဖၣ်အံၤမၤအသးန့ၣ်, သ့ၣ်ညါလၢကစၢ်ယွၤအဘီအမုၢ်ဘူးထီၣ်လံန့ၣ်တက့ၢ်.",
			"32": "<sup>32</sup> သ့ၣ်နီၣ်ထီၣ်တၢ်အံၤတက့ၢ်. တၢ်သ့ၣ်တဖၣ်အံၤခဲလၢာ်ကမၤအသး တချုးပှၤတစိၤအံၤလဲၤပူၤကွံာ်ဒံးဘၣ်န့ၣ်လီၤ.",
			"33": "<sup>33</sup> မူခိၣ်ဒီးဟီၣ်ခိၣ်ကလဲၤပူၤကွံာ်ဝဲလီၤ. ဘၣ်ဆၣ်ဒီး, ယကလုၢ်ကထါတဖၣ်တလဲၤပူၤကွံာ်ဝဲနီတစုဘၣ်.",
			"34": "<sup>34</sup> အိၣ်ပလီၢ်သူၣ်ပလီၢ်သးတက့ၢ်. တဘၣ်ပျဲသုဆၢကတီၢ်လၢာ်ကွံာ်လၢ တၢ်အီၣ်လုၣ်ကိအီလုၣ်ကပာ်တၢ်ဒီးအအံၤတဃၣ်အတၢ်ကိၢ်တၢ်ဂီၤ တဖၣ်အဂီၢ်န့ၣ်တဂ့ၤ. မ့တမ့ၢ်ဘၣ်ဒီး, မုၢ်နံၤမုၢ်သီတနံၤန့ၣ်ကဟဲတုၤအိၣ်သုသတူၢ်ကလာ်လီၤ.",
			"35": "<sup>35</sup> အဂ့ၢ်ဒ်အံၤကဟဲတုၤအိၣ်ပှၤခဲလၢာ်လၢဟီၣ်ခိၣ်ဒီဘ့ၣ်ညါဒ်ထုအသိးလီၤ.",
			"36": "<sup>36</sup> ဆိးသီဒီးဘါထုကဖၣ်သုဝဲထီဘိဒ်သိးသုကအိၣ်ဒီးတၢ်ဂံၢ်တၢ်ဘါလၢသု ကလဲၤခီဖျိတၢ်လၢအကမၤအသးတဖၣ်အံၤခဲလၢာ်ဂ့ၤဂ့ၤဘၣ်ဘၣ် ဒီးလၢသုကဆၢထၢၣ်လၢပှၤကညီဖိခွါအမဲာ်ညါအဂီၢ်န့ၣ်တက့ၢ်.”",
			"37": "<sup>37</sup> ဖဲမုၢ်နံၤမုၢ်သီတဖၣ်န့ၣ်, ယ့ၣ်ၡူးသိၣ်လီၤသီလီၤတၢ်လၢတၢ်လုၢ်ဟံၣ် အပူၤဒီးဖဲအတုၤဃီၤဟါခီလီၤအဆၢကတီၢ်န့ၣ်, အဝဲဟးထီၣ်ဒ်သိးအကအိၣ်ဝဲဖဲကစၢၢ်သ့ၣ်စၤယံးအလိၤဖဲ မုၢ်နၤတၢ်ခံးအဆၢကတီၢ်န့ၣ်လီၤ.",
			"38": "<sup>38</sup> ဖဲဂီၤခီဂီၤဂီၤအဆၢကတီၢ်န့ၣ်, ပှၤဂီၢ်မုၢ်ခဲလၢာ်လဲၤဆူတၢ်လုၢ်ဟံၣ်ဒ်သိး အကဒိကနၣ်အတၢ်စံးတၢ်ကတိၤအဂီၢ်န့ၣ်လီၤ."
		},
		"22": {
			"1": "<sup>1</sup> ဘူၣ်ကိၣ်တအိၣ်ဒီးကိၣ်မံၣ်လၢတၢ်ကိးအီၤလၢဘူၣ်လဲၤကပာ်န့ၣ်, အဆၢကတီၢ်ဘူးထီၣ်ဝဲဒၣ်လီၤ.",
			"2": "<sup>2</sup> ပှၤလုၢ်တၢ်အခိၣ်အဒိၣ်တဖၣ်ဒီးပှၤသ့တၢ်ဘူၣ်တၢ်ဘါအတၢ် သိၣ်တၢ်သီတဖၣ်ဂုာ်ကျဲးစၢးဃုဝဲကျဲတဘိဘိလၢအကမၤသံ ယ့ၣ်ၡူးလၢတၢ်ခူသူၣ်လီၤ. အဂ့ၢ်မ့ၢ်လၢအဝဲသ့ၣ်ပျံၤပှၤဂီၢ်မုၢ်အဃိလီၤ.",
			"3": "<sup>3</sup> အန့ၣ်ဝံၤအလီၢ်ခံ, မုၣ်ကီၤလံၢ်လဲၤနုာ်လီၤဆူစီၤယူဒၤ, လၢတၢ်ကိးအီၤလၢအံၣ်စကၤရံၤအိာ်လၢအမ့ၢ်ပှၤတၢ်မၢဖိ တဆံခံဂၤအကျါတဂၤန့ၣ်အပူၤလီၤ.",
			"4": "<sup>4</sup> လၢတၢ်န့ၣ်အဃိ, စီၤယူဒၤဟးထီၣ်ဒီးကတိၤတၢ်ဒီးပှၤလုၢ်တၢ် အခိၣ်အဒိၣ်တဖၣ်ဒီးတၢ်လုၢ်ဟံၣ်အပှၤခိးတၢ်ဖိအခိၣ်အနၢ်တဖၣ် ဘၣ်ဃးလၢအကဟ့ၣ်လီၤကွံာ်ယ့ၣ်ၡူးဒ်လဲၣ်ဒ်လဲၣ်အဂ့ၢ်န့ၣ်လီၤ.",
			"5": "<sup>5</sup> အဝဲသ့ၣ်အသူၣ်ခုအသးခု, ဒီးအၢၣ်လီၤအီလီၤလၢအကဟ့ၣ်အီၤစ့လီၤ.",
			"6": "<sup>6</sup> စီၤယူဒၤအၢၣ်လီၤတူၢ်လိာ်ဝဲ, ဒီးဃုခွဲးဂ့ၤယာ်ဘၣ်လၢအကဟ့ၣ်လီၤကွံာ်ယ့ၣ်ၡူးဆူအဝဲသ့ၣ် အစုပူၤဖဲပှၤဂီၢ်မုၢ်တသ့ၣ်ညါဝဲအဆၢကတီၢ်န့ၣ်လီၤ.",
			"7": "<sup>7</sup> မုၢ်နံၤမုၢ်သီဟဲတုၤအိၣ်ဝဲဒၣ်ဖဲဘူၣ်ကိၣ်တအိၣ်ဒီးကိၣ်မံၣ်အဆၢ ကတီၢ်, လၢသိဖိတဖၣ်ကဘၣ်တၢ်မၤသံအီၤလၢဘူၣ်လဲၤကပာ် အတၢ်အီၣ်အဂီၢ်လီၤ.",
			"8": "<sup>8</sup> ယ့ၣ်ၡူးမၢလီၤစီၤပ့းတရူးဒီးစီၤယိၤဟၣ်ဒီးမၤလိာ်အဝဲသ့ၣ်ဒ်အံၤ, “လဲၤဒီးကတဲာ်ကတီၤပာ်ပဘူၣ်လဲၤကပာ်အတၢ်အီၣ်လၢ ပကအီၣ်အီၤအဂီၢ်န့ၣ်တက့ၢ်.”",
			"9": "<sup>9</sup> အဝဲသ့ၣ်သံကွၢ်အီၤ, “နအဲၣ်ဒိးပကတဲာ်ကတီၤပာ်အီၤဖဲတၢ်လီၢ်မတၤတပူၤလဲၣ်.”",
			"10": "<sup>10</sup> အဝဲဒၣ်စံးဝဲ, “ဒိကနၣ်တက့ၢ်. ဖဲသုလဲၤနုာ်ဆူဝ့ၢ်ပူၤန့ၣ်, ပှၤပိာ်ခွါတဂၤလၢအစိာ်ထံလၢသပၢၤထံတဖျၢၣ်အပူၤကသဂၢၢ်သုလီၤ. နုာ်လီၤပိာ်အခံဆူဟံၣ်လၢအဝဲနုာ်လီၤလၢအပူၤ",
			"11": "<sup>11</sup> ဒီးစံးဘၣ်ဟံၣ်ကစၢ်န့ၣ်, ‘သရၣ်စံးဘၣ်နၤ, ဒၢးလၢယပျဲၢ်ယဘီၣ်ဒီးယၤ ပကအီၣ်ဘူၣ်လဲၤကပာ်အတၢ်အီၣ်အဂီၢ်န့ၣ်, အိၣ်ဖဲလဲၣ်.’",
			"12": "<sup>12</sup> အဝဲဒၣ်ကဒုးနဲၣ်သုဒၢးဖးဒိၣ်လၢတၢ်ဖီခိၣ်တဒၢးအိၣ် ကတဲာ်ကတီၤပာ်အသးဂ့ၤဂ့ၤဘၣ်ဘၣ်ဒီးသုကဘၣ်ကတဲာ် ကတီၤတၢ်ခဲလၢာ်ခဲဆ့ဖဲန့ၣ်လီၤ.”",
			"13": "<sup>13</sup> အဝဲသ့ၣ်ဟးထီၣ်ဒီးထံၣ်တၢ်ခဲလၢာ်ခဲဆ့ဒ်ယ့ၣ်ၡူးစံးဘၣ်တ့ၢ်အီၤ အသိး, ဒီးကတဲာ်ကတီၤပာ်ဘူၣ်လဲၤကပာ်အတၢ်အီၣ်န့ၣ်လီၤ.",
			"14": "<sup>14</sup> ဖဲဆၢကတီၢ်နၣ်ရံၣ်တုၤဃီၤန့ၣ်, ယ့ၣ်ၡူးဟံးန့ၢ်အလီၢ်ဖဲစီၢ်နီၤခိၣ်, ဃုာ်ဒီးတၢ်မၢဖိတဖၣ်န့ၣ်လီၤ.",
			"15": "<sup>15</sup> အဝဲဒၣ်စံးဘၣ်အဝဲသ့ၣ်, “ယသးအိၣ်တ့ၢ်ယဲအဒိၣ်အအါလၢယကအီၣ်ဘၣ် ဘူၣ်လဲၤကပာ်အတၢ်အီၣ်တဘျီညါအံၤတပူၤဃီဒီးသု, တချုးယတူၢ်ဘၣ်တၢ်ဒံးဘၣ်န့ၣ်လီၤ.",
			"16": "<sup>16</sup> အဂ့ၢ်ဒ်အံၤ, ယစံးဘၣ်တဲဘၣ်သု, တချုးဘူၣ်လဲၤကပာ်အတၢ်အီၣ်အဝဲအံၤ ဘၣ်တၢ်ပာ်ဖျါထီၣ်အခီပညီလၢလၢပှဲၤပှဲၤလၢကစၢ်ယွၤအဘီအမုၢ် အပူၤဒံးဘၣ်န့ၣ်, ယတအီၣ်လၢၤအီၤနီတစုဘၣ်.”",
			"17": "<sup>17</sup> အန့ၣ်ဝံၤဒီးယ့ၣ်ၡူးဟံးထီၣ်လီခီ, စံးဘျုးစံးဖှိၣ်ကစၢ်ယွၤဒီးစံးဝဲ, “ဟံးန့ၢ်တၢ်အဝဲအံၤ, ဒီးနီၤလီၤအီၤလၢသုသိးသုကျါန့ၣ်တက့ၢ်.",
			"18": "<sup>18</sup> အဂ့ၢ်ဒ်အံၤ, ယစံးဘၣ်တဲဘၣ်သုလၢ, စးထီၣ်ခဲအံၤဒီးတုၤလီၤလၢယွၤ အဘီအမုၢ်ဟဲဝဲတစုန့ၣ်, ယတအီလၢၤဘၣ်စပံးထံအံၤဘၣ်.”",
			"19": "<sup>19</sup> အဝဲန့ၣ်ဝံၤအလီၢ်ခံ, အဝဲဒၣ်ဟံးန့ၢ်ကိၣ်, စံးဘျုးစံးဖှိၣ်ကစၢ်ယွၤ, စိၢ်ဘျဲးဝဲ, ဒီးဟ့ၣ်လီၤအီၤဆူအဝဲသ့ၣ်အအိၣ်ဒီးစံးဝဲ, “အဝဲအံၤမ့ၢ်ယနီၢ်ခိလၢအဘၣ်တၢ်ဟ့ၣ်လီၤအီၤလၢသုဂီၢ်လီၤ. မၤတၢ်အဝဲအံၤလၢတၢ်သ့ၣ်နီၣ်ထီၣ်က့ၤယၤအဂီၢ်န့ၣ်တက့ၢ်.”",
			"20": "<sup>20</sup> ဒ်န့ၣ်အသိး, ဖဲအအီၣ်တၢ်လၢဟါအီၣ်ဝံၤန့ၣ်, အဝဲဒၣ်ဟ့ၣ်လီၤအဝဲသ့ၣ်လၢလီခီဒီးစံးဝဲ, “လီခီအံၤမ့ၢ်ကစၢ်ယွၤအတၢ်အၢၣ်လီၤအီလီၤအသီလၢ အဘၣ်တၢ်စဲပနီၣ်ဃာ်အီၤလၢယသွံၣ်, လၢအဘၣ်တၢ်လူလီၤဂၢ်လီၤအီၤလၢသုဂီၢ်န့ၣ်လီၤ.",
			"21": "<sup>21</sup> ဘၣ်ဆၣ်ဒီးကွၢ်တက့ၢ်. ပှၤလၢအကဟ့ၣ်လီၤကွံာ်ယၤတဂၤန့ၣ်, အိၣ်ဒီးယၤလၢစီၢ်နီၤခိၣ်ဖဲအံၤလီၤ.",
			"22": "<sup>22</sup> အဂ့ၢ်မ့ၢ်လၢပှၤကညီဖိခွါကသံဝဲဒ်ကစၢ်ယွၤတိာ်ပာ်တ့ၢ်ဝဲအသိးန့ၣ်လီၤ. ဘၣ်ဆၣ်ဒီး ပှၤလၢအကဟ့ၣ်လီၤကွံာ်အီၤတဂၤန့ၣ်, ဘၣ်အဖှီၣ်ဆံးဒိၣ်လဲၣ်.",
			"23": "<sup>23</sup> တုၤနုၤတစုအဝဲသ့ၣ်သံကွၢ်လိာ်အသးတဂၤဒီးတဂၤ, လၢအဝဲသ့ၣ်အကျါမ့ၢ်မတၤတဂၤကဟ့ၣ်လီၤကွံာ်အီၤလဲၣ်န့ၣ်လီၤ.",
			"24": "<sup>24</sup> တၢ်ဂ့ၢ်လိာ်ဘှီလိာ်အိၣ်ထီၣ်ဝဲလၢအပျဲၢ်အဘီၣ်သ့ၣ်တဖၣ် အကျါဘၣ်ဃးဒီးမတၤတဂၤကြၢးဘၣ်တၢ်ပာ်ကဲအီၤဒ် ပှၤအဒိၣ်ကတၢၢ်တဂၤလဲၣ်န့ၣ်လီၤ.",
			"25": "<sup>25</sup> ယ့ၣ်ၡူးစံးဘၣ်အဝဲသ့ၣ်, “ပှၤကလုာ်ဂၤအစီၤပၤတဖၣ်အိၣ်ဒီးအစိ ကမီၤလၢအပှၤဂီၢ်မုၢ်တဖၣ်အဖီခိၣ်, ဒီးပှၤပၢတၢ်ပြးတၢ်တဖၣ် ဘၣ်တၢ်ကိးအီၤလၢပှၤမၤဘျုးတၢ်တဖၣ်လီၤ.",
			"26": "<sup>26</sup> ဘၣ်ဆၣ်ဒီးသုဝဲသ့ၣ်တဖၣ်, သုတမ့ၢ်ဒ်န့ၣ်အသိးဘၣ်. မ့မ့ၢ်, ပှၤအဒိၣ်ကတၢၢ်လၢသုကျါကဘၣ်မ့ၢ်ဝဲဒ်ပှၤအဆံးကတၢၢ်တဂၤ အသိး, ဒီးပှၤအခိၣ်ကဘၣ်မ့ၢ်ဝဲဒ်တၢ်ခ့တၢ်ပှၤတဂၤအသိးန့ၣ်လီၤ.",
			"27": "<sup>27</sup> မတၤဒိၣ်လဲၣ်. ပှၤတဂၤလၢအဆ့ၣ်နီၤအီၣ်တၢ်ဧါ. မ့တမ့ၢ်ပှၤတဂၤလၢအမၤတၢ်ခ့တၢ်ပှၤအတၢ်မၤလၢ ပှၤဆ့ၣ်နီၤအီၣ်တၢ်အဂီၢ်န့ၣ်လဲၣ်. သပှၢ်ကတၢၢ်, ပှၤလၢအဆ့ၣ်နီၤအီၣ်တၢ်န့ၣ်လီၤ. ဘၣ်ဆၣ်ဒီးယအိၣ်လၢသုသိးသုကျါ ဒ်ပှၤလၢအမၤတၢ်ခ့တၢ်ပှၤအတၢ်မၤတဂၤအသိးလီၤ.",
			"28": "<sup>28</sup> လၢတၢ်မၤကွၢ်လၢအဟဲဘၣ်ယၤဒီဆၢဒီကတီၢ်အပူၤန့ၣ်, သုဝဲသ့ၣ်တဖၣ်သုအိၣ်ဒံးသုဝဲဒီးယၤလီၤ.",
			"29": "<sup>29</sup> ဒီးဒ်ယပၢ်ဟ့ၣ်စိဟ့ၣ်ကမီၤယၤလၢယကပၢဘၣ်တၢ်အသိးန့ၣ်, ယကဟ့ၣ်သုတၢ်တမံၤဃီန့ၣ်လီၤ.",
			"30": "<sup>30</sup> သုကအီၣ်တၢ်အီတၢ်လၢယစီၢ်နီၤခိၣ်လၢယဘီယမုၢ်အပူၤ, ဒီးသုကဆ့ၣ်နီၤလၢလီၢ်ပစိာ်အဖီခိၣ်ဒ်သိးသုကပၢပှၤ အံၣ်စရ့လးဖိတဆံခံဒူၣ်န့ၣ်လီၤ.",
			"31": "<sup>31</sup> စီၤၡံမိၣ်ဧၢ, စီၤၡံမိၣ်ဧၢ, ဒိကနၣ်တက့ၢ်. မုၣ်ကီၤလံၢ်ဒိးန့ၢ်လံတၢ်ပျဲလၢအကမၤကွၢ်သုဝဲကိးဂၤဒဲး, လၢအကနီၤဖးတၢ်ဂ့ၤဒီးတၢ်အၢ, ဒ်ပှၤထူစံာ်ဖိတဂၤဂုၤဘုအသိးန့ၣ်လီၤ.",
			"32": "<sup>32</sup> ဘၣ်ဆၣ်ဒီးယဃ့ဘါထုကဖၣ်တ့ၢ်ယဲလၢနဂီၢ်, စီၤၡံမိၣ်ဧၢ, ဒ်သိးနတၢ်စူၢ်တၢ်နာ်သုတဟးဂီၤတဂ့ၤအဂီၢ်လီၤ. ဒီးဖဲနဃၣ်ကဒါက့ၤနသးဆူယအိၣ်န့ၣ်, နကဘၣ်ဟ့ၣ်ဂံၢ်ဟ့ၣ်ဘါနဒီပုၢ်ဝဲၢ်တဖၣ်လီၤ.”",
			"33": "<sup>33</sup> စီၤပ့းတရူးစံးဆၢဝဲ, “ကစၢ်ဧၢ, ယအိၣ်ကတဲာ်ကတီၤယသးလၢယကလဲၤဆူဃိာ်ပူၤဒီးနၤ ဒီးယကသံဃုာ်ဒီးနၤန့ၣ်လီၤ.”",
			"34": "<sup>34</sup> ယ့ၣ်ၡူးစံးဆၢဝဲ, “ယစံးဘၣ်နၤ, စီၤပ့းတရူးဧၢ, တနၤအံၤ, နတချုးသမၢဒံးယၤသၢစုဒံးဘၣ်ဒီး ဆီဖါကီၢ်တအိၣ်အိဘၣ်ဝဲဘၣ်.”",
			"35": "<sup>35</sup> အန့ၣ်ဝံၤအလီၢ်ခံ, ယ့ၣ်ၡူးစံးဘၣ်အဝဲသ့ၣ်, “တဘျီဖဲယမၢလီၤသု, တအိၣ်ဒီးစ့ထၢၣ်မ့ၢ်ဂ့ၤ, တၢ်အီၣ်အထၢၣ်မ့ၢ်ဂ့ၤ, ခီၣ်ဖံးမ့ၢ်ဂ့ၤန့ၣ်, တၢ်တလၢတပှဲၤလၢသုဂီၢ်အိၣ်ဝဲတမံၤမံၤဒံးဧါ.”",
			"36": "<sup>36</sup> အဝဲသ့ၣ်စံးဆၢဝဲ, “တအိၣ်နီတမံၤဘၣ်.” “ဘၣ်ဆၣ်ဒီးခဲကနံၣ်အံၤ,” ယ့ၣ်ၡူးစံးဆၢဝဲ, “ပှၤတဂၤလၢ်လၢ်လၢအအိၣ်ဒီးစ့ထၢၣ်တဖျၢၣ်မ့ၢ်ဂ့ၤ, တၢ်အီၣ်အထၢၣ်မ့ၢ်ဂ့ၤ, မ်အကဟံးန့ၢ်အီၤတက့ၢ်. ဒီးပှၤတဂၤဂၤလၢအတအိၣ်ဒီးနးတဘ့ၣ်န့ၣ် မ်အကဆါကွံာ်အဆ့ကၤဖီခိၣ်ဒီးပှ့ၤန့ၢ်အီၤတက့ၢ်.",
			"37": "<sup>37</sup> အဂ့ၢ်ဒ်အံၤ, ယစံးဘၣ်တဲဘၣ်သုတၢ်တမံၤအံၤ, တၢ်ကွဲးအသးလၢအစံးဝဲ, ‘အဝဲဘၣ်တၢ်ဂံၢ်ဃုာ်အီၤလၢပှၤလုၣ်သ့ၣ်ခါပတာ်ထံကီၢ် အတၢ်သိၣ်တၢ်သီတဖၣ်အသိးအကျါ,’ တတီၤန့ၣ်, ကဘၣ်ဟဲလၢထီၣ်ပှဲၤထီၣ်ဝဲလၢယၤလီၤ. အဂ့ၢ်ဒ်အံၤ, တၢ်လၢအဘၣ်တၢ်ကွဲးတ့ၢ်အီၤလၢယဂ့ၢ်န့ၣ် ဟဲလၢထီၣ်ပှဲၤထီၣ်ဝဲဒၣ်လီၤ.”",
			"38": "<sup>38</sup> အပျဲၢ်အဘီၣ်တဖၣ်စံးဝဲ, “ကွၢ်လၢအံၤ, ကစၢ်ဧၢ, နးအိၣ်ဝဲဒၣ်ဖဲအံၤခံဘ့ၣ်လီၤ.” ဒီးအဝဲဒၣ်စံးဝဲ, “ဘၣ်လံ.”",
			"39": "<sup>39</sup> ယ့ၣ်ၡူးဟးထီၣ်လၢဝ့ၢ်ပူၤဒီးလဲၤဝဲဒ်အညီနုၢ်အသိးဆူကစၢၢ်သ့ၣ်စၤယံး, ဒီးအပျဲၢ်အဘီၣ်တဖၣ်လဲၤဃုာ်ဒီးအီၤလီၤ.",
			"40": "<sup>40</sup> ဖဲအဝဲဒၣ်ဟဲတုၤတၢ်လီၢ်အဝဲန့ၣ်, စံးဘၣ်အဝဲသ့ၣ်, “ဃ့ဘါထုကဖၣ်ဒ်သိး သုသုတလီၤနုာ်ဆူတၢ်လ့ပစီအပူၤတဂ့ၤ န့ၣ်တက့ၢ်.”",
			"41": "<sup>41</sup> အန့ၣ်ဝံၤဒီးအဝဲဒၣ်ဟးစီၤစုၤဒီးအဝဲသ့ၣ်ကဘၣ်တကွံာ်လၢၢ်, ဒီးတီၤလီၤဒီးဃ့ဘါထုကဖၣ်တၢ်လီၤ.",
			"42": "<sup>42</sup> “ပၢ်ဧၢ,” အဝဲဒၣ်စံးဝဲ, “မ့ၢ်ဘၣ်နသးဒီးထုးကွံာ်လၢ်လီခီအံၤလၢယအိၣ်တက့ၢ်. ဘၣ်ဆၣ်ဒီး, တမ့ၢ်ဖဲဒၣ်ယသးဘၣ်. မ်နတၢ်ဘၣ်နသးဘၣ်တၢ်မၤလၢထီၣ်ပှဲၤထီၣ်အီၤတက့ၢ်.”",
			"43": "<sup>43</sup> ကလူးလၢမူခိၣ်တဂၤဟဲလီၣ်ဖျါထီၣ်အသးလၢအီၤ, ဒီးဟ့ၣ်ဂံၢ်ဟ့ၣ်ဘါအီၤလီၤ.",
			"44": "<sup>44</sup> လၢတၢ်သူၣ်ကိၢ်သးဂီၤဖးဒိၣ်အပူၤ, အဝဲဃ့ဘါထုကဖၣ်တၢ်လၢတၢ်ပာ်အသးသပှၢ်ပှၢ်အပူၤ, ဒိၣ်န့ၢ်အလီၢ်လီၤ. အဝဲဒၣ်အကပၢၤယွၤလီၤဒ်တၢ်သွံၣ်အလီၤစီၤ တဖၣ်အသိး, လၢဟီၣ်ခိၣ်လိၤလီၤ.",
			"45": "<sup>45</sup> ဖဲအဝဲဒၣ်ဃ့ဘါထုကဖၣ်တၢ်ဝံၤ, ဂဲၤဆၢထၢၣ်ဒီးက့ၤက့ၤဆူအပျဲၢ်အဘီၣ်တဖၣ်အအိၣ်န့ၣ်, ထံၣ်ဝဲလၢအမံဘၣ်အသး, မ့ၢ်လၢအလီၤဘှံးလီၤတီၤလၢအတၢ်သူၣ်အုးသးအုးအဃိလီၤ.",
			"46": "<sup>46</sup> ဒီးအဝဲဒၣ်စံးဘၣ်အဝဲသ့ၣ်, “ဘၣ်မနုၤအဃိသုမံလဲၣ်. ဂဲၤဆၢထၢၣ်ဒီးဃ့ဘါထုကဖၣ်ဒ်သိး သုသုတလီၤနုာ်ဆူတၢ်လ့ပစီအပူၤတဂ့ၤန့ၣ်တက့ၢ်.”",
			"47": "<sup>47</sup> ဖဲယ့ၣ်ၡူးကတိၤဒံးတၢ်အဖၢမုၢ်န့ၣ်, ပှၤဂီၢ်မုၢ်တဖုဟဲတုၤဝဲဒၣ်လီၤ. စီၤယူဒၤလၢအမ့ၢ်ပှၤတၢ်မၢဖိတဆံခံဂၤအကျါတဂၤန့ၣ်ဆှၢအဝဲသ့ၣ်, ဒီးအဝဲဒၣ်ဟဲထီၣ်ဆူယ့ၣ်ၡူးအအိၣ်ဒ်သိးအကနၢမူအီၤလီၤ.",
			"48": "<sup>48</sup> ဘၣ်ဆၣ်ဒီးယ့ၣ်ၡူးစံးဝဲဒၣ်, “စီၤယူဒၤဧၢ, မ့ၢ်နဟ့ၣ်လီၤကွံာ်ပှၤကညီဖိခွါလၢတၢ်နၢမူတဘီန့ၣ်ဧါ.”",
			"49": "<sup>49</sup> ဖဲအပျဲၢ်အဘီၣ်လၢအအိၣ်ဒီးယ့ၣ်ၡူးတဖၣ်ထံၣ်တၢ်လၢအကမၤ အသးန့ၣ်အဝဲသ့ၣ်စံးဝဲ, “ကစၢ်ဧၢမ့ၢ်ပကဘၣ်ကျီလၢပနးတဖၣ်န့ၣ်ဧါ.”",
			"50": "<sup>50</sup> ဒီးအဝဲသ့ၣ်အကျါတဂၤကျီပှၤလုၢ်တၢ်အခိၣ်အဒိၣ်ကတၢၢ်အကုၢ်, ဒီးအနၢ်လၢအထွဲတခီတဲာ်ကွံာ်ဝဲဒၣ်လီၤ.",
			"51": "<sup>51</sup> ဘၣ်ဆၣ်ဒီးယ့ၣ်ၡူးစံးဝဲ, “ထဲန့ၣ်ဘၣ်လံ” အဝဲဒၣ်ထိးပှၤတဂၤန့ၣ်အနၢ်ဒီးမၤဘျါက့ၤအီၤလီၤ.",
			"52": "<sup>52</sup> တုၤနုၤတစုယ့ၣ်ၡူးစံးဘၣ်ပှၤလုၢ်တၢ်အခိၣ်အဒိၣ်တဖၣ် ဒီးတၢ်လုၢ်ဟံၣ်အပှၤခိးတၢ်ဖိအခိၣ်အနၢ်တဖၣ်ဒီးပှၤ ယူဒၤဖိကရၢအခိၣ်အနၢ်တဖၣ်လၢအဟဲတ့ၢ်ဝဲဖဲန့ၣ်ဒ်သိးအကဖီၣ်အီၤန့ၣ်, “မ့ၢ်သုဘၣ်ဟဲလၢနးဒီးနီၣ်တီၢ်, မၤမးအသးဒ်ယမ့ၢ်ပှၤလၢ အလုၣ်သ့ၣ်ခါပတာ်ထံကီၢ်အတၢ်သိၣ်တၢ်သီတဂၤအသိးန့ၣ်ဧါ.",
			"53": "<sup>53</sup> ယအိၣ်ဒီးသုလၢတၢ်လုၢ်ဟံၣ်ပူၤကိးနံၤဒဲး, ဒီးသုတဂုာ်ကျဲးစၢးဖီၣ်ယၤဘၣ်. ဘၣ်ဆၣ်ဒီးအဝဲအံၤမ့ၢ်ဆၢကတီၢ်နၣ်ရံၣ်လၢ သုကမၤတၢ်တမံၤအံၤအဂီၢ်, ဖဲတၢ်ခံးတၢ်နၤအစိကမီၤပၢတၢ်န့ၣ်လီၤ.",
			"54": "<sup>54</sup> တုၤနုၤတစုအဝဲသ့ၣ်ဖီၣ်ယ့ၣ်ၡူးဒီးစိာ်ကွံာ်အီၤဆူပှၤလုၢ်တၢ် အခိၣ်အဒိၣ်ကတၢၢ်အဟံၣ်ပူၤ, ဒီးစီၤပ့းတရူးပိာ်ထီၣ်သကွ့ၤအခံလီၤ.",
			"55": "<sup>55</sup> ပှၤမၤကဲၤထီၣ်မ့ၣ်အူလၢကွီၢ်ဘျီၣ်အဂၢၤအခၢၣ်သး, ဒီးစီၤပ့းတရူးလဲၤဆ့ၣ်နီၤဃုာ်ဒီးပှၤလၢအဆ့ၣ်နီၤဝးတရံးမ့ၣ်အူ တဖၣ်န့ၣ်လီၤ.",
			"56": "<sup>56</sup> ဖဲတၢ်ခ့တၢ်ပှၤပိာ်မုၣ်အကျါတဂၤထံၣ်အဝဲဒၣ်ဆ့ၣ်နီၤဖဲမ့ၣ်အူ အမဲာ်ညါန့ၣ်, အဝဲဒၣ်ကွၢ်ဃီၤအီၤလိၤလိၤဒီးစံးဝဲ, “ပှၤတဂၤအံၤစ့ၢ်ကီးပိာ်ယ့ၣ်ၡူးအခံလီၤ.”",
			"57": "<sup>57</sup> ဘၣ်ဆၣ်ဒီး, စီၤပ့းတရူးသမၢဝဲဒီးစံး, “ပိာ်မုၣ်ဧၢ, ယတသ့ၣ်ညါဒၣ်လဲာ်အီၤဘၣ်.”",
			"58": "<sup>58</sup> တစိၢ်ဖိအလီၢ်ခံန့ၣ်ပှၤပိာ်ခွါတဂၤပာ်သူၣ်ပာ်သးလၢအီၤဒီးစံး, “နမ့ၢ်အဝဲသ့ၣ်အကျါတဂၤစ့ၢ်ကီးလီၤ.” ဘၣ်ဆၣ်ဒီးစီၤပ့းတရူးစံးဆၢဝဲ, “ပှၤတဂၤဧၢ, ယတမ့ၢ်ဘၣ်.”",
			"59": "<sup>59</sup> ဒီးကဘၣ်တနၣ်ရံၣ်ဝံၤအလီၢ်ခံန့ၣ်ပှၤအဂၤတဂၤစံးဝဲသပှၢ်ပှၢ်, လၢအကလုၢ်ဆူၣ်ဆူၣ်အပူၤ, “တၢ်သးဒ့ဒီအလီၢ်တအိၣ်ဝဲနီတစဲးလၢပှၤတဂၤအံၤ ပိာ်ယ့ၣ်ၡူးအခံန့ၣ်ဘၣ်. အဂ့ၢ်ဒ်အံၤ, အဝဲဒၣ်စ့ၢ်ကီးမ့ၢ်ပှၤကၤလံၤလါဖိတဂၤန့ၣ်လီၤ.”",
			"60": "<sup>60</sup> ဘၣ်ဆၣ်ဒီးစီၤပ့းတရူးစံးဆၢဝဲ, “ပှၤတဂၤဧၢ, နတဲတၢ်မနုၤလဲၣ်န့ၣ်ယတသ့ၣ်ညါဘၣ်.” တဘျီဃီဖဲအဝဲဒၣ်ကတိၤဒံးတၢ်အဖၢမုၢ်န့ၣ်, ဆီဖါကီၢ်တဘ့ၣ်အိၣ်အိထီၣ်ဝဲန့ၣ်လီၤ.",
			"61": "<sup>61</sup> ကစၢ်ဃၣ်တရံးအသးဒီးကွၢ်ဃီၤတၢ်လိၤလိၤဆူစီၤပ့းတရူးအအိၣ်, ဒီးစီၤပ့းတရူးသ့ၣ်နီၣ်ထီၣ်ကစၢ်အတၢ်ကတိၤလၢအစံးဘၣ်တ့ၢ်အီၤ, “တနၤအံၤတချုးဆီဖါကီၢ်အိၣ်အိထီၣ်န့ၣ်, နကသမၢယၤသၢစုန့ၣ်လီၤ.”",
			"62": "<sup>62</sup> စီၤပ့းတရူးဟးထီၣ်, ဒီးဟီၣ်ဝဲဒၣ်နးနးကလဲာ်လီၤ.",
			"63": "<sup>63</sup> ပှၤလၢအအိၣ်ခိးကွၢ်ဟုၣ်ယ့ၣ်ၡူးတဖၣ်မၤအီၤကလိာ်ကလာ် ဒီးတီၢ်အီၤလီၤ.",
			"64": "<sup>64</sup> အဝဲသ့ၣ်ဘိၣ်ဘၢဃာ်ဝဲအမဲာ်ဒီးသံကွၢ်အီၤ, “မတၤတီၢ်နၤလဲၣ်. တယာ်ဒီးတဲတက့ၢ်.”",
			"65": "<sup>65</sup> ဒီးအဝဲသ့ၣ်ကတိၤဒုၣ်ဒွဲၣ်ကတိၤဆါအီၤလၢတၢ်ကတိၤအဂၤ အါထံၣ်လီၤ.",
			"66": "<sup>66</sup> ဖဲမုၢ်ဆ့ၣ်ဝါထီၣ်န့ၣ်, ပှၤယူဒၤဖိကရၢအခိၣ်အနၢ်တဖၣ်, ပှၤလုၢ်တၢ်အခိၣ်အဒိၣ်တဖၣ်, ဒီးပှၤသ့တၢ်ဘူၣ်တၢ်ဘါ အတၢ်သိၣ်တၢ်သီတဖၣ်ပာ်ဖှိၣ်ထီၣ်အသးတပူၤဃီ, ဒီးယ့ၣ်ၡူးဘၣ်တၢ်ဟဲစိာ်ထီၣ်အီၤဆူအဝဲသ့ၣ်အကီၣ်ကးန့ၣ်လီၤ.",
			"67": "<sup>67</sup> အဝဲသ့ၣ်စံးဝဲ, “စံးဘၣ်ပှၤတက့ၢ်နမ့ၢ်ခရံာ်န့ၣ်ဧါ.” အဝဲဒၣ်စံးဆၢဝဲ, “ယမ့ၢ်စံးဘၣ်သုဒီးသုတနာ်ယၤဘၣ်.",
			"68": "<sup>68</sup> ဒီးယမ့ၢ်သံကွၢ်သုတၢ်သံကွၢ်တထံၣ်န့ၣ်သုတစံးဆၢယၤဘၣ်.",
			"69": "<sup>69</sup> ဘၣ်ဆၣ်ဒီးစးထီၣ်ခဲကနံၣ်အံၤဒီးဆူညါန့ၣ်, ပှၤကညီဖိခွါအံၤကဘၣ်တၢ်ဒုးဆ့ၣ်နီၤအီၤဖဲ ကစၢ်ယွၤသ့တၢ်လၢာ်တဂၤအစုထွဲတကပၤလီၤ.”",
			"70": "<sup>70</sup> အဝဲသ့ၣ်ကိးဂၤဒဲးစံးဝဲ, “မ့မ့ၢ်ဒ်န့ၣ်ဒီး, နမ့ၢ်နဲကစၢ်ယွၤအဖိခွါဧါ.” အဝဲဒၣ်စံးဆၢအဝဲသ့ၣ်, “သုစံးလၢယမ့ၢ်လီၤ.”",
			"71": "<sup>71</sup> အဝဲသ့ၣ်စံးဝဲ, “ပတလိၣ်ဘၣ်ပှၤအုၣ်အသးနီတဂၤဘၣ်. ပနီၢ်ကစၢ်ဒၣ်ပဝဲ ပနၢ်ဟူဘၣ်လံအဝဲအတၢ်ကတိၤဒၣ်ဝဲတဖၣ်လံ.”"
		},
		"23": {
			"1": "<sup>1</sup> ပှၤဒီဖုညါဂဲၤထၢၣ်, ဒီးဆှၢယ့ၣ်ၡူးဆူစီၤပံၤလးအမဲာ်ညါ",
			"2": "<sup>2</sup> ဖဲအဝဲသ့ၣ်ပာ်တၢ်ကမၣ်လၢအဝဲဒၣ်အလိၤဒီးစံး, “ပဖီၣ်န့ၢ်ပှၤတဂၤအံၤလၢအဆှၢကမၣ်ပပှၤကလုာ်, တြီအဝဲသ့ၣ်လၢအသုတဟ့ၣ်တၢ်ခိတၢ်သွဲဆူစီၤပၤဖးဒိၣ် အအိၣ်တဂ့ၤ, ဒီးစံးလီၤအသးလၢအနီၢ်ကစၢ်ဒၣ်ဝဲမ့ၢ်ခရံာ်, စီၤပၤတဂၤန့ၣ်လီၤ.”",
			"3": "<sup>3</sup> စီၤပံၤလးသံကွၢ်အီၤ, “နမ့ၢ်နဲပှၤယူဒၤဖိအစီၤပၤတဂၤန့ၣ်ဧါ.” ယ့ၣ်ၡူးစံးဆၢဝဲ, “နစံးတ့ၢ်လံနဲလံ.”",
			"4": "<sup>4</sup> တုၤနုၤတစု, စီၤပံၤလးစံးဘၣ်ပှၤလုၢ်တၢ်အခိၣ်အဒိၣ် တဖၣ်ဒီးပှၤဂီၢ်မုၢ်တဖၣ်, “ယတထံၣ်န့ၢ်တၢ်ဂ့ၢ်လၢ ယကစံၣ်ညီၣ်ပှၤတဂၤအံၤနီတမံၤဘၣ်.”",
			"5": "<sup>5</sup> ဘၣ်ဆၣ်ဒီး, အဝဲသ့ၣ်စံးကဒီးဝဲဆူၣ်န့ၢ်အလီၢ်, “အဝဲဒၣ်မၤတၢထီၣ်တၢလီၤတၢ်လၢပှၤဂီၢ်မုၢ်တဖၣ်အကျါ လၢကီၢ်ယူဒၤဒီကီၢ်ညါခီဖျိအတၢ်သိၣ်လီၤသီလီၤတဖၣ်လီၤ. အဝဲဒၣ်စးထီၣ်မၤဝဲလၢကီၢ်ကၤလံၤလါ, ဒီးခဲအံၤဟဲတုၤဝဲဖဲအံၤလံ.”",
			"6": "<sup>6</sup> ဖဲစီၤပံၤလးနၢ်ဟူတၢ်အဝဲအံၤန့ၣ်အဝဲဒၣ်သံကွၢ်ဝဲ, “ပှၤတဂၤအံၤမ့ၢ်ပှၤကၤလံၤလါဖိတဂၤဧါ.”",
			"7": "<sup>7</sup> ဖဲအဝဲဒၣ်သ့ၣ်ညါဘၣ်လၢယ့ၣ်ၡူးဟဲလၢတၢ်လီၢ်လၢအဘၣ် တၢ်ပၢအီၤလၢစီၤဟ့ၤရိာ်န့ၣ်, ဆှၢဝဲဆူစီၤဟ့ၤရိာ်လၢအအိၣ်စ့ၢ်ကီးဝဲဖဲ ဝ့ၢ်ယရူၤၡလ့ၣ်ဖဲဆၢကတီၢ်အဝဲန့ၣ်, န့ၣ်လီၤ.",
			"8": "<sup>8</sup> စီၤဟ့ၤရိာ်အသးခုဒိၣ်မး ဖဲအထံၣ်ဘၣ်ယ့ၣ်ၡူးန့ၣ်လီၤ. အဂ့ၢ်ဒ်အံၤ အဝဲနၢ်ဟူဘၣ်တ့ၢ်ဝဲယ့ၣ်ၡူးအဂ့ၢ်ဒီးဆၢမုၢ်လၢ်ထံၣ်ဘၣ်တ့ၢ် အီၤအိၣ်လံဖးယံာ်လံန့ၣ်လီၤ. အဝဲဒၣ်မုၢ်လၢ်လၢအကထံၣ်ဘၣ်ယ့ၣ်ၡူးမၤတၢ်လီၤလး တမံၤမံၤလီၤ.",
			"9": "<sup>9</sup> လၢတၢ်န့ၣ်အဃိ, စီၤဟ့ၤရိာ်သံကွၢ်ယ့ၣ်ၡူးတၢ်သံကွၢ်အါထံၣ်, ဘၣ်ဆၣ်ယ့ၣ်ၡူးတစံးဆၢဝဲနီတဘီဘၣ်.",
			"10": "<sup>10</sup> ပှၤလုၢ်တၢ်အခိၣ်အဒိၣ်တဖၣ်ဒီးပှၤသ့တၢ်ဘူၣ်တၢ်ဘါအတၢ် သိၣ်တၢ်သီတဖၣ်ဟဲထီၣ်ဆူတၢ်မဲာ်ညါဒီးပာ်တၢ်ကမၣ်ထီဒါ ယ့ၣ်ၡူးဆူၣ်ဆူၣ်ကလဲာ်လီၤ.",
			"11": "<sup>11</sup> စီၤဟ့ၤရိာ်ဒီးအသုးဖိတဖၣ်နံၤဘၣ်ဖၣ်လဲယ့ၣ်ၡူး, ဒီးမၤအီၤတရီတပါလီၤ. အဝဲသ့ၣ်ဒုးကူဒုးသိးထီၣ်အီၤဆ့ကၤဖး ထီလၢအဂ့ၤ, ဒီးဆှၢက့ၤအီၤဆူစီၤပံၤလးအအိၣ်လီၤ.",
			"12": "<sup>12</sup> တနံၤဃီအဝဲန့ၣ်, စီၤဟ့ၤရိာ်ဒီးစီၤပံၤလးကဲထီၣ်ပှၤဒီတံၤဒီသကိး လီၤ. တချုးဒံးလၢဆၢကတီၢ်အဝဲအံၤန့ၣ်, အဝဲသ့ၣ်မ့ၢ်တ့ၢ်ပှၤဒီဒုၣ်ဒါ တဖၣ်လီၤ.",
			"13": "<sup>13</sup> စီၤပံၤလးကိးဖှိၣ်ပှၤလုၢ်တၢ်အခိၣ်အဒိၣ်တဖၣ်, ပှၤခိၣ်ပှၤနၢ်တဖၣ်, ဒီးပှၤဂီၢ်မုၢ်တဖၣ်,",
			"14": "<sup>14</sup> ဒီးစံးဘၣ်အဝဲသ့ၣ်, “သုဟဲဆှၢပှၤတဂၤအံၤဆူယအိၣ်, ဒီးစံးလၢအဝဲဒၣ်ဆှၢကမၣ်ပှၤဂီၢ်မုၢ်တဖၣ်လီၤ. ခဲကနံၣ်အံၤ, ယသမံသမိးလံအီၤဖဲအံၤလၢသုမဲာ်ညါ, ဒီးယတထံၣ်တ့ၢ်ယဲ တၢ်ကမၣ်လၢသုပာ်လၢအလိၤတဖၣ်နီတမံၤဘၣ်.",
			"15": "<sup>15</sup> စီၤဟ့ၤရိာ်စ့ၢ်ကီးတထံၣ်အတၢ်ကမၣ်ဘၣ်. အဂ့ၢ်ဒ်အံၤအဝဲဒၣ်ဆှၢလီၤက့ၤအီၤဆူပအိၣ်လီၤ. တၢ်လၢပှၤတဂၤအံၤမၤတ့ၢ်ဝဲလၢအကြၢးဒီးတၢ်သံန့ၣ်, တအိၣ်နီတမံၤဘၣ်.",
			"16": "<sup>16</sup> လၢတၢ်န့ၣ်အဃိ, ယကပျဲပှၤတီၢ်အီၤဖျ့အီၤ, ဝံၤဒီးပျဲလီၤကွံာ်အီၤလီၤ.",
			"17": "<sup>17</sup> (ဖဲဘူၣ်လဲၤကပာ်အဆၢကတီၢ်တဘျီဘၣ်တဘျီန့ၣ်, စီၤပံၤလးဘၣ်ပျၢ်ထူၣ်ဖျဲးကွံာ်ပှၤဃိာ်ဖိတဂၤလၢအဝဲသ့ၣ် အဂီၢ်လီၤ.)",
			"18": "<sup>18</sup> ပှၤဂီၢ်မုၢ်ဒီဖုညါကိးထီၣ်ဝဲ, “မၤသံအီၤတက့ၢ်. ပျၢ်ဖျဲးကွံာ်စီၤဘၤရးဘါလၢပဂီၢ်တက့ၢ်.”",
			"19": "<sup>19</sup> (စီၤဘၤရးဘါဘၣ်တၢ်ဒၢနုာ်တ့ၢ်အီၤလၢဃိာ်ပူၤ, မ့ၢ်လၢတၢ်တၢထီၣ်တၢလီၤတဘျီလၢအမၤတ့ၢ်အသးလၢဝ့ၢ်ပူၤ, ဒီးမ့ၢ်လၢအမၤသံတၢ်အဃိန့ၣ်လီၤ.)",
			"20": "<sup>20</sup> စီၤပံၤလးသးအိၣ်ပျၢ်ထူၣ်ဖျဲးကွံာ်ယ့ၣ်ၡူးလီၤ. လၢတၢ်န့ၣ်အဃိ, အဝဲဒၣ်ကိးကတိၤဃီၤကဒီးဆူပှၤဂီၢ်မုၢ်တဖၣ်အအိၣ်လီၤ.",
			"21": "<sup>21</sup> ဘၣ်ဆၣ်ဒီးအဝဲသ့ၣ်ကိးပသူဆၢက့ၤဝဲ, “ပျၤထီအီၤလၢထူၣ်စုညါအလိၤတက့ၢ်. ပျၤထီအီၤလၢထူၣ်စုညါအလိၤတက့ၢ်.”",
			"22": "<sup>22</sup> စီၤပံၤလးစံးဘၣ်ကဒီးအဝဲသ့ၣ်သၢဘျီတဘျီ, “မ့ၢ်အဝဲမၤကမၣ်ဘၣ်ထံကီၢ်အတၢ်သိၣ်တၢ်သီမနုၤတမံၤလဲၣ်. ယတထံၣ်န့ၢ်တၢ်ကမၣ်လၢအဝဲဒၣ်မၤတ့ၢ်ဝဲလၢအကြၢး ဒီးတၢ်သံန့ၣ်နီတမံၤဘၣ်. ယကမၢပှၤတီၢ်အီၤဖျ့အီၤ, ဝံၤဒီးပျဲလီၤကွံာ်အီၤလီၤ.”",
			"23": "<sup>23</sup> ဘၣ်ဆၣ်ဒီးအဝဲသ့ၣ်ကိးပသူထီၣ်ဒံးဝဲလၢအကလုၢ်အဒိၣ်ကတၢၢ်, လၢယ့ၣ်ၡူးကဘၣ်တၢ်ပျၤထီအီၤလၢထူၣ်စုညါအလိၤအဂီၢ်န့ၣ်လီၤ. ဒီးလၢခံကတၢၢ်န့ၣ်အဝဲသ့ၣ်အကလုၢ်မၤနၢၤတၢ်ခဲလၢာ်လီၤ.",
			"24": "<sup>24</sup> လၢတၢ်န့ၣ်အဃိ, စီၤပံၤလးစံၣ်ညီၣ်ယ့ၣ်ၡူးဒ်အဝဲသ့ၣ်ဃ့ဝဲအသိးန့ၣ်လီၤ.",
			"25": "<sup>25</sup> အဝဲဒၣ်ပျဲလီၤကွံာ်ပှၤတဂၤလၢအဝဲသ့ၣ်အဲၣ်ဒိးဝဲ, ပှၤတဂၤလၢအဘၣ်တၢ်ဒၢနုာ်တ့ၢ်အီၤလၢဃိာ်ပူၤလၢ အမၤတၢထီၣ်တၢလီၤတၢ်ဒီးမၤသံတၢ်အဃိ, ဒီးဟ့ၣ်လီၤယ့ၣ်ၡူးဆူအဝဲသ့ၣ်အစုပူၤ, ဒ်သိးအကမၤအီၤဖဲအသးဒၣ်ဝဲန့ၣ်လီၤ.",
			"26": "<sup>26</sup> ဖဲအဝဲသ့ၣ်ဆှၢယ့ၣ်ၡူးဒီးလဲၤတၢ်အဖၢမုၢ်န့ၣ်, ဘၣ်သဂၢၢ်ဒီးပှၤတဂၤလၢအမံၤမ့ၢ်စီၤၡံမိၣ်ဘၣ်ဃးဒီးကီၢ်ကူၤရ့ၤန့, လၢအဟဲလၢခိဒီးဟဲနုာ်လီၤဆူဝ့ၢ်ပူၤန့ၣ်လီၤ. အဝဲသ့ၣ်ဖီၣ်အီၤ, ပာ်ထီၣ်ထူၣ်စုညါလၢအလိၤဒီးမၢအစိာ်ဝဲဒီးလဲၤတၢ်လၢ ယ့ၣ်ၡူးအလီၢ်ခံန့ၣ်လီၤ.",
			"27": "<sup>27</sup> ပှၤဂီၢ်မုၢ်ဖးဒိၣ်ပိာ်ထီၣ်အခံ, ဒီးလၢအကျါန့ၣ်အိၣ်ဒီးပိာ်မုၣ်တဖၣ်လၢ အဒဲလီၤအသးနါပှၢ်ဒီးဟီၣ်ဝဲယၢၤဝဲလၢအဝဲဒၣ်အဃိန့ၣ်လီၤ.",
			"28": "<sup>28</sup> ယ့ၣ်ၡူးဃၣ်ဃီၤအသးဆူအဝဲသ့ၣ်အအိၣ်ဒီးစံးဝဲ, “ယရူၤၡလ့ၣ်အဖိမုၣ်သ့ၣ်ဧၢ, ဟီၣ်လၢယဃိတဂ့ၤ. မ့မ့ၢ်ဟီၣ်လၢသုဃိဒၣ်သုဝဲဒီးလၢသုဖိသုလံၤတဖၣ် အဃိန့ၣ်တက့ၢ်.",
			"29": "<sup>29</sup> အဂ့ၢ်ဒ်အံၤ, မုၢ်နံၤမုၢ်သီတဖၣ်ကဟဲဝဲဖဲပှၤကစံး, ‘ပိာ်မုၣ်လၢအဖိတအိၣ်နီတစု, လၢအတဒၢထီၣ်နီတစု, ဒီးတဒုးအီၣ်နုၢ်ဘၣ်ဖိသၣ်နီတစုတဖၣ်န့ၣ်, ဘၣ်ဆိၣ်ဂ့ၤဆံးဒိၣ်လဲၣ်’ န့ၣ်လီၤ.",
			"30": "<sup>30</sup> အဝဲန့ၣ်ကမ့ၢ်ဆၢကတီၢ်ဖဲပှၤကစံးဘၣ်ကစၢၢ်ကလိတဖၣ်, ‘လီၤတဲာ်လၢပလိၤတက့ၢ်.’ ဒီးတၢ်လူၢ်တဖၣ်, ‘ပာ်ခူသူၣ်ပှၤတက့ၢ်’ န့ၣ်လီၤ.",
			"31": "<sup>31</sup> အဂ့ၢ်ဒ်အံၤ, တၢ်မ့ၢ်မၤအသးလၢသ့ၣ်သံကစဲာ်အခါဒ်အံၤဒီး ဖဲသ့ၣ်ဃ့ထီအခါတၢ်ကမၤသးဒ်လဲၣ်.”",
			"32": "<sup>32</sup> အဝဲသ့ၣ်မိၤဃုာ်ပှၤအဂၤခံဂၤလၢအမ့ၢ်ပှၤမၤကမၣ်ထံကီၢ် အတၢ်သိၣ်တၢ်သီခံဂၤလၢာ်, ဒ်သိးအကဘၣ်တၢ်မၤသံဃုာ်ဒီးယ့ၣ်ၡူးန့ၣ်လီၤ.",
			"33": "<sup>33</sup> ဖဲအဝဲသ့ၣ်တုၤတၢ်လီၢ်တတီၤလၢအဘၣ်တၢ်ကိးအီၤလၢ, “ကီၤလၤကီၤသါ” လၢအခီပညီမ့ၢ်, “တၢ်ခိၣ်ဃံ” န့ၣ်, အဝဲသ့ၣ်ပျၤထီ ယ့ၣ်ၡူးလၢထူၣ်စုညါအလိၤဖဲန့ၣ်, ဒီးပှၤအၢပှၤသီခံဂၤစ့ၢ်ကီး, တဂၤလၢအစုထွဲ, ဒီးတဂၤလၢအစုစ့ၣ်န့ၣ်လီၤ.",
			"34": "<sup>34</sup> ယ့ၣ်ၡူးစံးဝဲ, “ပၢ်ဧၢ, ပျၢ်အဝဲသ့ၣ်အတၢ်ကမၣ်တက့ၢ်. အဝဲသ့ၣ်မၤတၢ်မနုၤလဲၣ်န့ၣ်တသ့ၣ်ညါဝဲဘၣ်.” အဝဲသ့ၣ်နီၤဖးလီၤအဝဲဒၣ်အကူအသိးလၢအသကိးဒၣ်ဝဲ အကျါခီဖျိအဖီၣ်တၢ်ဖးလီၤ.",
			"35": "<sup>35</sup> ပှၤဂီၢ်မုၢ်တဖၣ်အိၣ်ဆၢထၢၣ်ဝဲဖဲန့ၣ်ဒီးကွၢ်ကီတၢ်, ဖဲပှၤယူဒၤအခိၣ်အနၢ်တဖၣ်ကတိၤနံၤဘၣ်ဖၣ်လဲအီၤဒီးစံး, “အဝဲဒၣ်အုၣ်က့ၤခီၣ်က့ၤပှၤဂၤတဖၣ်လီၤ. အဝဲမ့မ့ၢ်ခရံာ်လၢကစၢ်ယွၤဃုထၢတ့ၢ်အီၤတဂၤဒီး, မ်အအုၣ်က့ၤခီၣ်က့ၤအသးဒၣ်ဝဲတက့ၢ်.”",
			"36": "<sup>36</sup> ပှၤသုးဖိတဖၣ်စ့ၢ်ကီးနံၤဘၣ်ဖၣ်လဲအီၤလီၤ. အဝဲသ့ၣ်လဲၤဃီၤဆူအအိၣ် ဒီးဒုးအီအီၤစပံးထံလၢအပှ့ၤဘၣ်တကလုာ်",
			"37": "<sup>37</sup> ဒီးစံးဝဲ, “နမ့မ့ၢ်ပှၤယူဒၤဖိတဖၣ်အစီၤပၤန့ၣ်, အုၣ်က့ၤခီၣ်က့ၤလီၤနသးဒၣ်နဲတက့ၢ်.”",
			"38": "<sup>38</sup> လၢအဝဲဒၣ်အခိၣ်ထးန့ၣ်, တၢ်ကတိၤ ‘အဝဲအံၤမ့ၢ်ပှၤယူဒၤဖိတဖၣ် အစီၤပၤ’ ဘၣ်တၢ်ကွဲးလီၤအီၤလီၤ.",
			"39": "<sup>39</sup> ပှၤအၢဖိလၢအဘၣ်တၢ်ပျၤထီအီၤဖဲအဝဲအကပၤအကျါ တဂၤကတိၤဒုၣ်ဒွဲၣ်အီၤဒီးစံး, “နတမ့ၢ်ခရံာ်ဘၣ်ဧါ. အုၣ်က့ၤခီၣ်က့ၤလီၤနသးဒၣ်နဲဒီးပှၤတက့ၢ်.”",
			"40": "<sup>40</sup> ဘၣ်ဆၣ်ဒီးပှၤအၢဖိအဂၤတဂၤဒူအလိၤဒီးစံးဝဲ, “နတပျံၤကစၢ်ယွၤဘၣ်ဧါ. နအိၣ်လၢတၢ်စံၣ်ညီၣ်တမံၤဃီအဖီလာ်လီၤ.",
			"41": "<sup>41</sup> ဘၣ်ဆၣ်ဒီး, ပဝဲပတၢ်တူၢ်ဘၣ်တၢ်န့ၣ်, မ့ၢ်ဒၣ်တၢ်လၢအကြၢးဝဲဘၣ်ဝဲဒီးပှၤလီၤ. အဂ့ၢ်ဒ်အံၤ, ပဒိးန့ၢ်ဘၣ်တၢ်စံၣ်ညီၣ်လၢတၢ်လၢပမၤတ့ၢ်ပဝဲတဖၣ် အဃိလီၤ. မ့မ့ၢ်အဝဲဒၣ်န့ၣ်တမၤကမၣ်တ့ၢ်တၢ်နီတမံၤဘၣ်.”",
			"42": "<sup>42</sup> ဒီးအဝဲဒၣ်စံးဘၣ်ယ့ၣ်ၡူး, “ယ့ၣ်ၡူးဧၢ, ဖဲနဟဲနဲဒ်စီၤပၤအသိးန့ၣ်သ့ၣ်နီၣ်ထီၣ်ယၤတက့ၢ်.”",
			"43": "<sup>43</sup> ယ့ၣ်ၡူးစံးဘၣ်အီၤ, “ယစံးဘၣ်တဲဘၣ်နၤတီတီလိၤလိၤလၢနၤမုၢ်မဆါတနံၤအံၤ, နကအိၣ်ဒီးယၤလၢပၤရဒံစူးအပူၤလီၤ.”",
			"44": "<sup>44</sup> ဖဲမုၢ်ဆါခီတဆံခံနၣ်ရံၣ်ဃၣ်ဃၣ်န့ၣ်, မုၢ်ဆိကတီၢ်ကွံာ်အတၢ်ကပီၤဒီး တၢ်ခံးမးလၢကီၢ်ဒီဘ့ၣ်ညါတုၤလၢဟါခီလီၤသၢနၣ်ရံၣ်,",
			"45": "<sup>45</sup> ဒီးတၢ်လုၢ်ဟံၣ်အယၣ်ဘျးတဒၢတဘ့ၣ်န့ၣ်, ယာ်ကွံာ်ဝဲဒၣ်ခံခီလီၤ.",
			"46": "<sup>46</sup> ယ့ၣ်ၡူးကိးထီၣ်လၢအကလုၢ်ဖးဒိၣ်, “ပၢ်ဧၢ, ယဟ့ၣ်လီၤယသးလၢနစုပူၤလီၤ.” အဝဲဒၣ်စံးတၢ်ဒ်န့ၣ်ဝံၤဒီးအသးဟးထီၣ်ကွံာ်လီၤ.",
			"47": "<sup>47</sup> ပှၤသုးဖိတကယၤအခိၣ်ထံၣ်တၢ်လၢအမၤတ့ၢ်အသးတဖၣ် စံးထီၣ်ပတြၢၤယွၤဒီးစံးဝဲ, “သပှၢ်ကတၢၢ် ပှၤတဂၤအံၤမ့ၢ်ပှၤဂ့ၤပှၤဝါလီၤ.”",
			"48": "<sup>48</sup> ဖဲပှၤဂီၢ်မုၢ်, လၢအပာ်ဖှိၣ်ထီၣ်အသးဖဲန့ၣ်ဒ်သိးအကကွၢ်တၢ်မၤအသး တဖၣ်, ထံၣ်ဘၣ်တၢ်လၢအမၤတ့ၢ်အသးန့ၣ်, အဝဲသ့ၣ်ကိးဂၤဒဲးဒဲလီၤအသးနါပှၢ်, လၢတၢ်သူၣ်အုးသးအုးအပူၤဒီးက့ၤက့ၤဝဲဆူဟံၣ်လီၤ.",
			"49": "<sup>49</sup> ပှၤကိးဂၤဒဲးလၢအသ့ၣ်ညါယ့ၣ်ၡူးဃုာ်ဒီးပိာ်မုၣ်တဖၣ်လၢ အဟဲပိာ်ယ့ၣ်ၡူးအခံလၢကီၢ်ကၤလံၤလါန့ၣ်, အိၣ်ဆၢထၢၣ်လၢအယံၤဒ်သိးအကထံၣ်ဘၣ်တၢ်မၤ အသးတဖၣ်အံၤန့ၣ်လီၤ.",
			"50": "<sup>50</sup> ပှၤအိၣ်ဝဲဒၣ်တဂၤလၢအမံၤမ့ၢ်စီၤယိၤသးလၢဝ့ၢ်အရံၤမၤသဲ ဘၣ်ဃးဒီးကီၢ်ယူဒၤန့ၣ်လီၤ. အဝဲဒၣ်မ့ၢ်ပှၤအဂ့ၤအဝါဒီးအတီ အလိၤတဂၤ, လၢအအိၣ်ခိးကွၢ်လၢ်ယွၤအဘီအမုၢ်အတၢ်ဟဲန့ၣ်လီၤ. အဝဲမ့ၢ်ကီၣ်ကးအကရၢဖိတဂၤသနာ်က့, တဘၣ်သူၣ်ဘၣ်သးလၢအဝဲသ့ၣ်အတၢ်အၢၣ်လီၤစံၣ်ညီၣ် ဒီးအတၢ်ဖံးတၢ်မၤတဖၣ်ဘၣ်လီၤ.",
			"52": "<sup>52</sup> အဝဲဒၣ်လဲၤဆူစီၤပံၤလးအအိၣ်, ဒီးဃ့အီၤလၢယ့ၣ်ၡူးအစိၣ်လီၤ.",
			"53": "<sup>53</sup> အန့ၣ်ဝံၤဒီး, အဝဲဒၣ်စိာ်လီၤယ့ၣ်ၡူးအစိၣ်, ဘိၣ်ဘံဃာ်အီၤလၢတၢ်ကံးယာ်အဝါတဘ့ၣ်, ဒီးပာ်လီၤအီၤလၢပှၤသွၣ်ခိၣ်အပူၤလၢအဘၣ်တၢ် ပျၤန့ၢ်အီၤလၢလၢၢ်လိၤဒီးတဘၣ်တၢ်သူဒံးအီၤနီတဘျီဘၣ်န့ၣ်လီၤ.",
			"54": "<sup>54</sup> မ့ၢ်ဝဲဒၣ်မုၢ်ယဲၢ်နံၤ, ဒီးမုၢ်အိၣ်ဘှံးနံၤကတုၤဃီၤဘူးထီၣ်ဝဲလံန့ၣ်လီၤ.",
			"55": "<sup>55</sup> ပိာ်မုၣ်လၢအဟဲပိာ်ယ့ၣ်ၡူးအခံလၢကီၢ်ကၤလံၤလါတဖၣ်လဲၤ ဃုာ်ဒီးစီၤယိၤသးဒီးထံၣ်ဘၣ်ပှၤသွၣ်ခိၣ်အပူၤ, ဒီးယ့ၣ်ၡူးအစိၣ်ဘၣ်တၢ်ပာ်လီၤအီၤလၢအပူၤဒ်လဲၣ်န့ၣ်လီၤ.",
			"56": "<sup>56</sup> အန့ၣ်ဝံၤအလီၢ်ခံ, အဝဲသ့ၣ်က့ၤက့ၤဆူဟံၣ်ဒီးအိၣ်ကတဲာ်ကတီၤပာ်တၢ်နၢမူဒီးမူရၣ် လၢအကဖှူအစိၣ်အဂီၢ်န့ၣ်လီၤ. ဖဲမုၢ်အိၣ်ဘှံးနံၤန့ၣ်, အဝဲသ့ၣ်အိၣ်ဘှံးဝဲဒ်တၢ်သိၣ်တၢ်သီအိၣ်ဝဲအသိးန့ၣ်လီၤ."
		},
		"24": {
			"1": "<sup>1</sup> ဖဲမုၢ်ခီၣ်ထံးအနံၤ, ဂီၤခီဂီၤဂီၤအဆၢကတီၢ်န့ၣ်, ပိာ်မုၣ်တဖၣ်လဲၤဆူပှၤသွၣ်ခိၣ်အပူၤ, စိာ်ဃုာ်ဒီးတၢ်နၢမူလၢ အဝဲသ့ၣ်အိၣ်ကတဲာ်ကတီၤပာ်ဝဲတဖၣ်န့ၣ်လီၤ.",
			"2": "<sup>2</sup> အဝဲသ့ၣ်ထံၣ်လၢလၢၢ်တဖျၢၣ်န့ၣ်ဘၣ်တၢ်တလ့ၣ်ကွံာ်အီၤလၢ ပှၤသွၣ်ခိၣ်အပူၤအခိၣ်ထိးလီၤ.",
			"3": "<sup>3</sup> လၢတၢ်န့ၣ်အဃိအဝဲသ့ၣ်နုာ်လီၤကွၢ်ဝဲ, ဘၣ်ဆၣ်ဒီး, တထံၣ်န့ၢ်ကစၢ်ယ့ၣ်ၡူးအစိၣ်ဘၣ်.",
			"4": "<sup>4</sup> ဖဲအဝဲသ့ၣ်အိၣ်ဆၢထၢၣ်ဖဲန့ၣ်ဒီးကမၢကမၣ်ဝဲလၢတၢ်တမံၤအံၤအဂ့ၢ်န့ၣ်, သတူၢ်ကလာ်ပှၤခံဂၤကူသိးတၢ်ကူတၢ်ကၤကပြုၢ်ကပြီၤ ဆၢထၢၣ်လၢအဝဲသ့ၣ်အဃၢၤလီၤ.",
			"5": "<sup>5</sup> ပိာ်မုၣ်တဖၣ်အံၤပှဲၤဒီးတၢ်ပျံၤတၢ်ဖုးဒီးဆုးလီၤအခိၣ်, ဖဲပှၤခံဂၤန့ၣ်စံးဘၣ်အီၤ, “ဘၣ်မနုၤအဃိသုဃုပှၤမူတဂၤလၢပှၤသံတဖၣ်အကျါလဲၣ်.",
			"6": "<sup>6</sup> အဝဲဒၣ်တအိၣ်ဖဲအံၤဘၣ်. ဘၣ်တၢ်ဒုးဂဲၤဆၢထၢၣ်သမူထီၣ်က့ၤအီၤ လံ. သ့ၣ်နီၣ်ထီၣ်က့ၤတၢ်လၢအဝဲဒၣ်စံးဘၣ်တ့ၢ်သုဖဲအအိၣ် ဝဲလၢကီၢ်ကၤလံၤလါအဆၢကတီၢ်န့ၣ်တက့ၢ်.",
			"7": "<sup>7</sup> ‘ပှၤကညီဖိခွါကဘၣ်တၢ်ဟ့ၣ်လီၤကွံာ်အီၤဆူပှၤတၢ်ဒဲးဘးဖိတဖၣ် အစုပူၤ, ကဘၣ်တၢ်ပျၤထီအီၤလၢထူၣ်စုညါအလိၤ, ဒီးကဂဲၤဆၢထၢၣ်သမူထီၣ်က့ၤဝဲဖဲသၢသီတသီန့ၣ်လီၤ.’ ”",
			"8": "<sup>8</sup> တုၤနုၤတစုပိာ်မုၣ်တဖၣ်သ့ၣ်နီၣ်ထီၣ်က့ၤအတၢ်စံးတၢ်ကတိၤတဖၣ်,",
			"9": "<sup>9</sup> ဟးထီၣ်လၢပှၤသွၣ်ခိၣ်အပူၤဒီးက့ၤစံးဘၣ်တဲဘၣ်တၢ်သ့ၣ်တဖၣ် အံၤခဲလၢာ်လၢပှၤတၢ်မၢဖိတဆံတဂၤဒီးပှၤအဂၤတဖၣ်ခဲလၢာ်လီၤ.",
			"10": "<sup>10</sup> ပိာ်မုၣ်တဖၣ်န့ၣ်မ့ၢ်ဝဲပှၤမၤကဒါလၣ်မုၣ်နီၢ်မၤရံ, နီၢ်ယိၤအၣ်နၣ်, ဒီးစီၤယၤကိာ်အမိၢ်နီၢ်မၤရံန့ၣ်လီၤ. အဝဲသ့ၣ်ဒီးပိာ်မုၣ်အဂၤလၢအအိၣ်ဒီးအဝဲသ့ၣ်တဖၣ်န့ၣ်, စံးဘၣ်တဲဘၣ်ပှၤတၢ်မၢဖိတဖၣ်လၢတၢ်ဂ့ၢ်သ့ၣ်တဖၣ်အံၤလီၤ.",
			"11": "<sup>11</sup> ဘၣ်ဆၣ်ဒီးပှၤတၢ်မၢဖိတဖၣ်ဆိကမိၣ်ဝဲလၢတၢ်လၢပှၤပိာ်မုၣ် တဖၣ်တဲအီၤန့ၣ်မ့ၢ်ဒၣ်တၢ်လၢအခီပညီတအိၣ်, ဒီးတနာ်အဝဲသ့ၣ်ဘၣ်.",
			"12": "<sup>12</sup> မ့မ့ၢ်စီၤပ့းတရူးတခီဂဲၤဆၢထၢၣ်ဒီးဃ့ၢ်ဆူပှၤသွၣ်ခိၣ်အပူၤ, သကူးလီၤအသးဒီးကွၢ်နုာ်တၢ်ဒီးထံၣ်ဒၣ်ဝဲထဲတၢ်ကံးယာ် အဝါတဖၣ်လီၤ. တုၤနုၤတစုအဝဲဒၣ်က့ၤက့ၤဆူဟံၣ်ဒီး ကမၢကမၣ်ဝဲလၢတၢ်လၢအမၤတ့ၢ်အသးအဂ့ၢ်န့ၣ်လီၤ.",
			"13": "<sup>13</sup> တနံၤဃီအဝဲန့ၣ်, အဝဲသ့ၣ်အကျါခံဂၤလဲၤဆူသဝီအ့းမၤအူ လၢအစီၤစုၤဒီးဝ့ၢ်ယရူၤၡလ့ၣ်ကဘၣ်နွံမံးလး",
			"14": "<sup>14</sup> ဒီးအဝဲသ့ၣ်ကတိၤသကိးဘၣ်ဃးတၢ်လၢအမၤတ့ၢ်အသးခဲလၢာ်လီၤ.",
			"15": "<sup>15</sup> ဖဲအဝဲသ့ၣ်ကတိၤသကိးတၢ်အဆၢကတီၢ်န့ၣ်, ယ့ၣ်ၡူးအနီၢ်ကစၢ်ဒၣ်ဝဲသုးဘူးဃီၤအသး, ဒီးလဲၤဃုာ်တၢ်ဒီးအဝဲသ့ၣ်လီၤ.",
			"16": "<sup>16</sup> အဝဲသ့ၣ်ထံၣ်အီၤ, ဘၣ်ဆၣ်ဒီးအဝဲသ့ၣ်တသ့ၣ်ညါအီၤဘၣ်.",
			"17": "<sup>17</sup> ယ့ၣ်ၡူးစံးဘၣ်အဝဲသ့ၣ်, “ဖဲသုလဲၤတၢ်အဖၢမုၢ်န့ၣ်, သုကတိၤသကိးတၢ်ဂ့ၢ်မနုၤတမံၤလဲၣ်.” အဝဲသ့ၣ်အိၣ်ဆၢထၢၣ်ဂၢၢ်တပၢၢ်, ဒီးအမဲာ်လီၤသပှၢ်ဝဲလီၤ.",
			"18": "<sup>18</sup> အဝဲသ့ၣ်အကျါတဂၤလၢအမံၤမ့ၢ်စီၤကျ့အီးပၤန့ၣ်သံကွၢ်အီၤ, “နမ့ၢ်ပှၤသမှံၤဖဲဝ့ၢ်ယရူၤၡလ့ၣ်ထဲတဂၤဧိၤလၢအတသ့ၣ် ညါဘၣ်ဃးတၢ်လၢအမၤတ့ၢ်အသးဖဲအပူၤကွံာ်စှၤသီလၢဝ့ၢ် အဝဲန့ၣ်အပူၤ, လီၤဧါ.”",
			"19": "<sup>19</sup> အဝဲသံကွၢ်ဝဲ, “တၢ်မနုၤတဖၣ်လဲၣ်.” အဝဲသ့ၣ်စံးဆၢဝဲ, “တၢ်လၢအမၤတ့ၢ်အသးဒီးပှၤနစၤရ့းဖိယ့ၣ်ၡူးအဂ့ၢ်တဖၣ်န့ၣ် လီၤ. ပှၤတဂၤအံၤမ့ၢ်ဝဲဝံတဂၤ, ဒီးကစၢ်ယွၤဒီးပှၤဂီၢ်မုၢ်ခဲလၢာ်ပာ်အီၤဒ် အအိၣ်ဒီးတၢ်စိတၢ်ကမီၤလၢ တၢ်စံးတၢ်ကတိၤဒီးတၢ်ဖံးတၢ်မၤန့ၣ်လီၤ.",
			"20": "<sup>20</sup> ပပှၤလုၢ်တၢ်အခိၣ်အဒိၣ်ဒီးပှၤခိၣ်ပှၤနၢ်တဖၣ်ဟ့ၣ်လီၤကွံာ်အီၤဒ်သိး အကဘၣ်တၢ်စံၣ်ညီၣ်သံအီၤ, ဒီးအဝဲဒၣ်ဘၣ်တၢ်ပျၤထီအီၤလၢထူၣ်စုညါအလိၤန့ၣ်လီၤ.",
			"21": "<sup>21</sup> ဒီးပမုၢ်လၢ်တ့ၢ်ပဝဲလၢအဝဲကမ့ၢ်ပှၤတဂၤလၢအကအုၣ် က့ၤခီၣ်က့ၤအံၣ်စရ့လးလီၤ. အါန့ၢ်အန့ၣ်, မုၢ်တနံၤအံၤမ့ၢ်ဝဲတၢ်မၤအသးပှဲၤထီၣ်သၢသီတသီလီၤ.",
			"22": "<sup>22</sup> ပှၤပိာ်မုၣ်လၢပသိးပကျါတနီၤမၤကမၢကမၣ်ပှၤလီၤ. အဝဲသ့ၣ်လဲၤဝဲဒၣ်ဂီၤဂီၤဆူပှၤသွၣ်ခိၣ်အပူၤ,",
			"23": "<sup>23</sup> ဘၣ်ဆၣ်ဒီးတထံၣ်ဝဲအစိၣ်ဘၣ်. အဝဲသ့ၣ်ဟဲက့ၤတဲဝဲလၢအထံၣ်ဘၣ်ကလူးတဖၣ်လၢ အစံးဘၣ်တဲဘၣ်အဝဲသ့ၣ်လၢယ့ၣ်ၡူးမူဝဲန့ၣ်လီၤ.",
			"24": "<sup>24</sup> ပှၤလၢပကျါတနီၤလဲၤဆူပှၤသွၣ်ခိၣ်အပူၤ, ဒီးထံၣ်ဘၣ်ဝဲတၢ်တမံၤဃီဒ်ပိာ်မုၣ်တဖၣ်စံးတ့ၢ်ဝဲအသိးလီၤ. မ့မ့ၢ်အနီၢ်ကစၢ်န့ၣ်အဝဲသ့ၣ်တထံၣ်ဘၣ်.”",
			"25": "<sup>25</sup> တုၤနုၤတစုယ့ၣ်ၡူးစံးဘၣ်အဝဲသ့ၣ်, “ပှၤသူၣ်တဆးသးတဆး သ့ၣ်ဧၢ, သုကစူၢ်ကနာ်တၢ်ခဲလၢာ်လၢဝံတဖၣ်စံးတ့ၢ်ဝဲန့ၣ် ကီမးလဲၣ်.",
			"26": "<sup>26</sup> မ့ၢ်အလီၢ်တအိၣ်လၢခရံာ်ကတူၢ်တၢ်သ့ၣ်တဖၣ်အံၤ, ဒီးနုာ်လီၤဆူအတၢ်လၤကပီၤအပူၤဘၣ်ဧါ.”",
			"27": "<sup>27</sup> ဒီးယ့ၣ်ၡူးတဲနၢ်ပၢၢ်အဝဲသ့ၣ်ဘၣ်ဃးတၢ်လၢအဘၣ်တၢ် စံးတ့ၢ်လၢအဂ့ၢ်လၢတၢ်ကွဲးအသးစီဆှံခဲလၢာ်အပူၤ, စးထီၣ်လၢလံာ်မိၤၡ့တဖၣ်ဒီးဝံခဲလၢာ်အတၢ်ကွဲးတဖၣ်န့ၣ်လီၤ.",
			"28": "<sup>28</sup> ဖဲအဝဲသ့ၣ်ဟဲဘူးထီၣ်ဒီးသဝီလၢအကလဲၤဝဲန့ၣ်, ယ့ၣ်ၡူးမၤအသးဒ်အကလဲၤယံၤထီၣ်ဒံးဆူညါအသိးန့ၣ်လီၤ.",
			"29": "<sup>29</sup> ဘၣ်ဆၣ်, အဝဲသ့ၣ်တြီအီၤဒီးစံးဝဲ, “အိၣ်ဒီးပှၤတက့ၢ်. ဘူးတ့ၢ်လံလၢမုၢ်ကဟါဝဲဒီးတၢ်ခံးလီၤဝဲလံ. လၢတၢ်န့ၣ်အဃိအဝဲဒၣ်လဲၤနုာ်အိၣ်ဒီးအဝဲသ့ၣ်လီၤ.",
			"30": "<sup>30</sup> အဝဲဒၣ်ဆ့ၣ်နီၤလၢစီၢ်နီၤခိၣ်တပူၤဃီဒီးအဝဲသ့ၣ်, ဟံးန့ၢ်ကိၣ်ဒီးဆိၣ်ဂ့ၤတၢ်အီၣ်လီၤ. အန့ၣ်ဝံၤဒီး, အဝဲဒၣ်စိၢ်ဘျဲးကိၣ်ဒီးဟ့ၣ်လီၤအဝဲသ့ၣ်လီၤ.",
			"31": "<sup>31</sup> အဝဲသ့ၣ်အမဲာ်အိးထီၣ်အသးဒီးသ့ၣ်ညါက့ၤအီၤ, ဘၣ်ဆၣ်ဒီးအဝဲဒၣ်ဟါမၢ်ကွံာ်လၢအဝဲသ့ၣ်အမဲာ်ညါလီၤ.",
			"32": "<sup>32</sup> အဝဲသ့ၣ်စံးလိာ်အသး, “ဖဲအဝဲဒၣ်ကတိၤတၢ်ဒီးပှၤလၢကျဲဒီး တဲနၢ်ပၢၢ်ပှၤဘၣ်ဃးတၢ်ကွဲးအသးစီဆှံတဖၣ်အဂ့ၢ်န့ၣ်, တၢ်မၤမးအသးဒ်မ့ၣ်အူအီၣ်တၢ်လၢပပူၤတမ့ၢ်ဘၣ်ဧါ.”",
			"33": "<sup>33</sup> အဝဲသ့ၣ်ဂဲၤဆၢထၢၣ်တဘျီဃီ, ဒီးက့ၤက့ၤဆူဝ့ၢ်ယရူၤၡလ့ၣ်ဒီးဖဲန့ၣ်ထံၣ်အပျဲၢ်အဘီၣ်တဆံတဂၤ ပာ်ဖှိၣ်အသးတပူၤဃီဒီးပှၤအဂၤတဖၣ်",
			"34": "<sup>34</sup> လၢအစံးဝဲ, “ကစၢ်ဂဲၤဆၢထၢၣ်သမူထီၣ်က့ၤနီၢ်နီၢ်လီၤ. အဝဲဒၣ်လီၣ်ဖျါထီၣ်တ့ၢ်အသးလၢစီၤၡံမိၣ်လံ,” န့ၣ်လီၤ.",
			"35": "<sup>35</sup> တုၤနုၤတစုပှၤခံဂၤန့ၣ်တဲဖျါန့ၢ်အဝဲသ့ၣ်ဘၣ်ဃးတၢ်မၤ အသးဒီးအဝဲသ့ၣ်ဖဲအလဲၤတၢ်လၢကျဲဒီးလၢအဝဲသ့ၣ် သ့ၣ်ညါက့ၤလၢအဝဲဒၣ်မ့ၢ်ကစၢ်ဖဲအစိၢ်ဘျဲးကိၣ်အဂ့ၢ်န့ၣ်လီၤ.",
			"36": "<sup>36</sup> ဖဲပှၤခံဂၤစံးဘၣ်တဲဘၣ်အဝဲသ့ၣ်လၢတၢ်တမံၤအံၤအဂ့ၢ်န့ၣ်, သတူၢ်ကလာ်, ကစၢ်အနီၢ်ကစၢ်ဒၣ်ဝဲအိၣ်ဆၢထၢၣ်လၢအဝဲသ့ၣ် အသိးအကျါ, ဒီးစံးဘၣ်အဝဲသ့ၣ်, “မ်တၢ်ဃူတၢ်ဖိးအိၣ်ဒီးသုတက့ၢ်.”",
			"37": "<sup>37</sup> အဝဲသ့ၣ်ပျံၤတၢ်ဖုးတၢ်ဒိၣ်မးဒီးဆိကမိၣ်ဝဲလၢအထံၣ်ဘၣ်တၢ် တဃၣ်လီၤ.",
			"38": "<sup>38</sup> ဘၣ်ဆၣ်ဒီးအဝဲဒၣ်စံးဘၣ်အဝဲသ့ၣ်, “ဘၣ်မနုၤအဃိသုသူၣ်ပျံၤသးဖုးလဲၣ်. ဘၣ်မနုၤအဃိတၢ်သးဒ့ဒီတဖၣ်အံၤဟဲအိၣ်ထီၣ်လၢသုပူၤလဲၣ်.",
			"39": "<sup>39</sup> ကွၢ်ယစုယခီၣ်တဖၣ်, ဒ်သိးသုကထံၣ်ဘၣ်လၢအမ့ၢ်ယၤ, ယနီၢ်ကစၢ်ဒၣ်ယဲန့ၣ်တက့ၢ်. ကလၢၢ်ကွၢ်ယၤ, ဒီးသုကသ့ၣ်ညါလီၤ. အဂ့ၢ်ဒ်အံၤ, တၢ်တဃၣ်န့ၣ်, တအိၣ်ဒီးအညၣ်ဒီးအဃံဒ်သုထံၣ်ဘၣ်သုဝဲလၢ အအိၣ်ဒီးယၤအသိးန့ၣ်ဘၣ်.”",
			"40": "<sup>40</sup> အဝဲဒၣ်စံးတၢ်အံၤဝံၤဒီး, ဒုးနဲၣ်အဝဲသ့ၣ်လၢအစုအခီၣ်တဖၣ်န့ၣ်လီၤ.",
			"41": "<sup>41</sup> အန့ၣ်ဒၣ်လဲာ်, အဝဲသ့ၣ်တနာ်ဝဲဒံးဘၣ်. အဝဲသ့ၣ်လၢပှဲၤဒီးတၢ်သးခုဒီးတၢ်ကမၢကမၣ်န့ၣ်လီၤ. လၢတၢ်န့ၣ်အဃိ, အဝဲဒၣ်သံကွၢ်အဝဲသ့ၣ်, “သုအိၣ်ဒီးတၢ်အီၣ်တၢ်အီဖဲအံၤတမံၤမံၤဧါ.”",
			"42": "<sup>42</sup> အဝဲသ့ၣ်ဟ့ၣ်အီၤညၣ်အကၣ်တစဲး",
			"43": "<sup>43</sup> လၢအဝဲဒၣ်ဟံးန့ၢ်ဒီးအီၣ်ဝဲလၢအဝဲသ့ၣ်အမဲာ်ညါန့ၣ်လီၤ.",
			"44": "<sup>44</sup> အန့ၣ်ဝံၤဒီး စံးဘၣ်အဝဲသ့ၣ်, “တၢ်သ့ၣ်တဖၣ်အံၤမ့ၢ်ဒၣ်တၢ်တဖၣ်လၢ ယစံးဘၣ်တ့ၢ်သုဖဲယအိၣ်ဒံးယဲဒီးသုအဆၢကတီၢ်န့ၣ်လီၤ. တၢ်ခဲလၢာ်လၢအဘၣ်တၢ်ကွဲးတ့ၢ်အသးလၢယဂ့ၢ်ဖဲစီၤမိၤၡ့အတၢ်သိၣ်တၢ်သီ အလံာ်တဖၣ်အပူၤ, ဝံအတၢ်ကွဲးတဖၣ်, ဒီးလံာ်စံးထီၣ်ပတြၢၤတဖၣ်အပူၤန့ၣ်, ကဘၣ်လၢထီၣ်ပှဲၤထီၣ်ဝဲဒၣ်လီၤ.”",
			"45": "<sup>45</sup> တုၤနုၤတစုအဝဲဒၣ်အိးထီၣ်အဝဲသ့ၣ်အသးဒ်သိးအကနၢ် ပၢၢ်တၢ်ကွဲးအသးစီဆှံတဖၣ်",
			"46": "<sup>46</sup> ဒီးစံးဘၣ်အဝဲသ့ၣ်, “တၢ်ကွဲးအသးမ့ၢ်ဝဲ, ခရံာ်ကဘၣ်တူၢ်တၢ်ဒီးဂဲၤဆၢထၢၣ်က့ၤလၢတၢ်သံဖဲသၢသီ တသီအနံၤ,",
			"47": "<sup>47</sup> ဒီးလၢအဝဲဒၣ်အမံၤန့ၣ်, တၢ်ကစီၣ်ဘၣ်ဃးတၢ်ပီၢ်ယၢ်လီၤသးဒီးတၢ်ပျၢ်တၢ်ဒဲးဘး, ကဘၣ်တၢ်စံၣ်တဲၤတဲလီၤအီၤလၢပှၤကိးကလုာ်ဒဲးအဂီၢ်, အဆိလၢဝ့ၢ်ယရူၤၡလ့ၣ်န့ၣ်လီၤ.",
			"48": "<sup>48</sup> ဘၣ်ဃးဒီးတၢ်သ့ၣ်တဖၣ်အံၤအဂ့ၢ်န့ၣ်, သုမ့ၢ်ပှၤအုၣ်အသးတဖၣ်လီၤ.",
			"49": "<sup>49</sup> ဒီးယနီၢ်ကစၢ်ဒၣ်ယဲယကဆှၢလီၤတၢ်လၢယပၢ်စံးပာ်တ့ၢ်ဝဲတမံၤန့ၣ် လၢသုလိၤလီၤ. ဘၣ်ဆၣ်ဒီးသုကဘၣ်အိၣ်ခိးလၢဝ့ၢ်ပူၤ တုၤလၢတၢ်စိတၢ်ကမီၤလၢထးဟဲလီၤလၢသုလိၤတစုလီၤ.",
			"50": "<sup>50</sup> အန့ၣ်ဝံၤအလီၢ်ခံ, အဝဲဒၣ်ဆှၢထီၣ်အဝဲသ့ၣ်ဆူဝ့ၢ်အချၢတုၤလၢဘ့ၤသနံ, ဒီးဖဲန့ၣ်, အဝဲယူာ်ထီၣ်အစုဒီးဆိၣ်ဂ့ၤအဝဲသ့ၣ်လီၤ.",
			"51": "<sup>51</sup> ဖဲအဝဲဒၣ်ဆိၣ်ဂ့ၤအဝဲသ့ၣ်အဖၢမုၢ်န့ၣ်, အဝဲဒၣ်သုးယံၤထီၣ်အသးဒီးအဝဲသ့ၣ်, ဒီးဘၣ်တၢ်စိာ်ထီၣ်အီၤဆူမူခိၣ်လီၤ.",
			"52": "<sup>52</sup> အဝဲသ့ၣ်ဘူၣ်ထီၣ်ဘါထီၣ်အီၤဒီးက့ၤက့ၤဝဲဆူဝ့ၢ်ယရူၤၡလ့ၣ် ပှဲၤဒီးတၢ်သးခုဖးဒိၣ်,",
			"53": "<sup>53</sup> ဒီးအိၣ်ဝဲလၢတၢ်လုၢ်ဟံၣ်အပူၤဒီးစံးဘျုးစံးဖှိၣ်ကစၢ်ယွၤတဘိ ယူၢ်ဃီလီၤ."
		}
	}
};
module.exports = book;