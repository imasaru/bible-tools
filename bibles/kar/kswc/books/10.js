var book = {
	"name": "လံာ်စီၤၡမူၤအ့လးခံဘ့ၣ်တဘ့ၣ်",
	"numChapters": 24,
	"chapters": {
		"1": {
			"1": "<sup>1</sup> စီၤစီလူးသံဝံၤအလီၢ်ခံန့ၣ်, စီၤဒၤဝံးဟဲက့ၤကဒါက့ၤဝဲ လၢတၢ်မၤနၢၤပှၤဧမၤလ့းဖိတဖၣ်ဒီးအိၣ်ဝဲဒၣ်ဖဲဝ့ၢ်စံးကလး ခံသီန့ၣ်လီၤ.",
			"2": "<sup>2</sup> မုၢ်ဆ့ၣ်ထီၣ်တနံၤန့ၣ်ပှၤသးစၢ်တဂၤလၢစီၤစီလူးအသူၣ်ဒဲအလီၢ်န့ၣ်ဟဲတုၤဝဲဒၣ်လီၤ. လၢတၢ်ဒုးနဲၣ်အတၢ်သးအုးအဂီၢ်န့ၣ်, အဝဲဖှီယာ်ကွံာ်အတၢ်ကူတၢ်သိးတဖၣ်ဒီးပာ်ထီၣ်ဖၣ်ကမူၣ်ဖၣ်ဆါ လၢအခိၣ်ဖီခိၣ်လီၤ. အဝဲလဲၤဆူစီၤဒၤဝံးအအိၣ်ဒီးထိၣ်လီၤပှီၤအသးဒီးဆုးလီၤ အခိၣ်လၢတၢ်ယူးယီၣ်ပာ်ကဲအပူၤန့ၣ်လီၤ.",
			"3": "<sup>3</sup> စီၤဒၤဝံးသံကွၢ်အီၤ, “နဟဲနဲလၢလဲၣ်တခီလဲၣ်.” အဝဲဒၣ်စံးဆၢဝဲ, “ယဃ့ၢ်ထူၣ်ဖျဲးထီၣ်လၢပှၤအံၣ်စရ့လးဖိအသူၣ်ဒဲလီၢ်တခီန့ၣ် လီၤ.”",
			"4": "<sup>4</sup> စီၤဒၤဝံးစံးဝဲ, “တဲဘၣ်ယၤတၢ်လၢအမၤတ့ၢ်အသးတက့ၢ်.” အဝဲစံးဆၢဝဲ, “ပသုးမုၢ်ထွးထီၣ်ဃ့ၢ်ကွံာ်ဝဲလၢတၢ်ဒုးပျီ အပူၤဒီးပပှၤအါဂၤဘၣ်တၢ်မၤသံကွံာ်အီၤလံ. စီၤစီလူးဒီးအဖိခွါစီၤယိနၤသၣ်စ့ၢ်ကီးဘၣ်တၢ်မၤသံကွံာ် အီၤလံ.”",
			"5": "<sup>5</sup> စီၤဒၤဝံးသံကွၢ်အီၤ, “စီၤစီလူးဒီးစီၤယိနၤသၣ်သံဝဲ န့ၣ်နသ့ၣ်ညါဒ်လဲၣ်.”",
			"6": "<sup>6</sup> အဝဲဒၣ်စံးဆၢဝဲ, “ယလဲၤဘၣ်အတီၤလၢကစၢၢ်ကံးလဘိ အဒီခိၣ်, ဒီးယထံၣ်လၢစီၤစီလူးထိၣ်လီၤဃံၤအသးလၢအဘီ ဖီခိၣ်ဒီးဒုၣ်ဒါအလ့ၣ်ကဟၣ်ဒုးသုးတဖၣ်ဒီးကသ့ၣ်ဒုးသုးတဖၣ် ဘူးတ့ၢ်မးလၢကတုၤဆူအအိၣ်န့ၣ်လီၤ.",
			"7": "<sup>7</sup> အန့ၣ်ဒီးအဝဲဃၣ်အသးဒီးထံၣ်ယၤဒီးကိးယၤလီၤ. ယစံးဆၢအီၤ, မ့ၢ်တၢ်ဒိၣ်ဧၢလီၤ.",
			"8": "<sup>8</sup> အဝဲသံကွၢ်ယၤလၢယမ့ၢ်မတၤလဲၣ်ဒီးယတဲဘၣ်အီၤလၢယမ့ၢ်ပှၤဧမၤလ့းဖိတဂၤန့ၣ်လီၤ.",
			"9": "<sup>9</sup> အန့ၣ်ဒီးအဝဲစံး, ဟဲဖဲအံၤဒီးမၤသံယၤတက့ၢ်. ယဘၣ်ဒိဘၣ်ထံးတ့ၢ်အၢအၢသီသီဒီးဘူးတ့ၢ်မးလၢယကသံလီၤ.",
			"10": "<sup>10</sup> လၢတၢ်န့ၣ်အဃိ, ယလဲၤထီၣ်ဆူအအိၣ်ဒီးမၤသံအီၤန့ၣ်လီၤ. အဂ့ၢ်ဒ်အံၤ, ယသ့ၣ်ညါလၢတပူၤဂ့ၤတပူၤဂ့ၤန့ၣ် တုၤအဝဲဒၣ်လီၤဃံၤလၢအဘီလိၤတဘျီဃီန့ၣ်ကသံဝဲဒၣ်လီၤ. အန့ၣ်ဝံၤဒီး, ယဟံးန့ၢ်စီၤပၤအခိၣ်သလုးလၢအဝဲအခိၣ်လိၤဒီး ထံဖှံၣ်လၢအဝဲအစုဒုၣ်လိၤဒီးယဟဲစိာ်လီၤဆူနအိၣ်လီၤ, တၢ်ဒိၣ်ဧၢ.”",
			"11": "<sup>11</sup> စီၤဒၤဝံးဖှီယာ်ကွံာ်အကူအသိးတဖၣ်လၢတၢ်သးအုးအပူၤဒီး ကယဲၢ်အပှၤခဲလၢာ်မၤဝဲဒ်န့ၣ်အသိးစ့ၢ်ကီးလီၤ.",
			"12": "<sup>12</sup> အဝဲသ့ၣ်သူၣ်အုးသးအုးဝဲဒီးဟီၣ်တၢ်ယၢၤတၢ် ဒီးဒုၣ်တၢ်အီၣ်တၢ်အီတုၤလၢမုၢ်ဟါလီၤအကတီၢ်လၢစီၤစီလူးဒီးစီၤယိနၤသၣ် ဒီးကီၢ်အံၣ်စရ့လး, ယွၤအပှၤဂီၢ်မုၢ်အဂီၢ်န့ၣ်လီၤ. အဂ့ၢ်ဒ်အံၤ, ပှၤဘၣ်တၢ်မၤသံကွံာ်အီၤအါအါကလဲာ်လၢတၢ်ဒုးတၢ် ယၤအပူၤအဃိလီၤ.",
			"13": "<sup>13</sup> စီၤဒၤဝံးသံကွၢ်ပှၤသးစၢ်တဂၤ, လၢအဟဲစိာ်န့ၢ်အီၤတၢ်ကစီၣ်န့ၣ်, “နဟဲလၢလဲၣ်ခီလဲၣ်.” အဝဲဒၣ်စံးဆၢဝဲ, “ယမ့ၢ်ပှၤဧမၤလ့းဖိတဂၤလီၤ. ဘၣ်ဆၣ်ဒီးယအိၣ်ဆိးလၢနထံနကီၢ်အပူၤန့ၣ်လီၤ.”",
			"14": "<sup>14</sup> စီၤဒၤဝံးသံကွၢ်အီၤ, “နဒူတုၤဒၣ်လဲာ်နမၤသံစီၤပၤလၢ ယွၤဃုထၢအီၤတဂၤန့ၣ်သ့ဒ်လဲၣ်.”",
			"15": "<sup>15</sup> အန့ၣ်ဝံၤဒီး, စီၤဒၤဝံးကိးဃီၤအဝဲအပှၤအကျါတဂၤဒီးစံးဘၣ် အီၤ, “မၤသံကွံာ်အီၤတက့ၢ်.” ပှၤတဂၤန့ၣ်ကျီပှၤဧမၤလ့းဖိတဂၤ န့ၣ်ဒီးမၤသံကွံာ်အီၤန့ၣ်လီၤ.",
			"16": "<sup>16</sup> အဂ့ၢ်ဒ်အံၤ, စီၤဒၤဝံးစံးဘၣ်တ့ၢ်ပှၤဧမၤလ့းဖိလၢ, “နဒုးလီၤဘၣ်တၢ်အံၤလၢနလိၤဒၣ်နဲလီၤ. နစံၣ်ညီၣ်ဃၣ်လီၤနသးဖဲနအၢၣ်လီၤတ့ၢ်လၢနမၤသံကွံာ်ပှၤတဂၤလၢ ယွၤဃုထၢအီၤလၢအကကဲထီၣ်စီၤပၤန့ၣ်လီၤ.”",
			"17": "<sup>17</sup> စီၤဒၤဝံးသးဝံၣ်တ့ၢ်တၢ်မိၣ်တၢ်မးအတၢ်သးဝံၣ်အံၤလၢ စီၤစီလူးဒီးအဖိခွါစီၤယိနၤသၣ်အဂီၢ်,",
			"18": "<sup>18</sup> ဒီးမၤလိာ်ဝဲလၢတၢ်ကသိၣ်လိန့ၢ်ပှၤကီၢ်ယူဒၤအပှၤဂီၢ်မုၢ်န့ၣ်လီၤ. (တၢ်န့ၣ်ဘၣ်တၢ်ကွဲးနီၣ်ကွဲးဃါအီၤလၢစီၤယၤၡၣ်အလံာ်ပူၤန့ၣ်လီၤ.)",
			"19": "<sup>19</sup> “လၢကီၢ်အံၣ်စရ့လးအတၢ်လူၢ်တဖၣ်အဖီခိၣ်န့ၣ်ပခိၣ်ပနၢ်တဖၣ်သံဝဲလံ. ပှၤအဒူကတၢၢ်လၢပပှၤသုးဖိတဖၣ်အကျါလီၤဃံၤကွံာ်ဝဲလံ.",
			"20": "<sup>20</sup> ဘိးဘၣ်သ့ၣ်ညါအီၤလၢဝ့ၢ်ကၤသးအပူၤ မ့တမ့ၢ်လၢဝ့ၢ်အၤၡးကလိၣ်အကျဲဘိတဖၣ်အပူၤ န့ၣ်တဂ့ၤ. ဒုးသးခုပှၤပိာ်မုၣ်တဖၣ်လၢကီၢ်ဖလ့ၡသးတဂ့ၤ. ပျဲပှၤတစူၢ်တနာ်ယွၤအဖိမုၣ်တဖၣ်သူၣ်ဖှံသးညီတဂ့ၤ.",
			"21": "<sup>21</sup> မ်မူခိၣ်စူၤထံမ့ၢ်ဂ့ၤ, ပစီၤထံမ့ၢ်ဂ့ၤသုတလီၤလၢကံးလဘိ အတၢ်လူၢ်တဖၣ်အဒီခိၣ်တဂ့ၤ. မ်အစံၣ်ပျီတဖၣ်အိၣ်သယုၢ်အိၣ်လီၤဃီထီဘိတက့ၢ်. အဂ့ၢ်ဒ်အံၤ, ပှၤအဒူအဃိၤအကတီၤတဖၣ်ဒါလီၤအသးဖဲန့ၣ် လၢတၢ်မဲာ်ဆှးအပူၤလီၤ. စီၤစီလူးအကတီၤန့ၣ်တဘၣ်တၢ်ဖှူကပီၤထီၣ်အီၤလၢသိ နီတစုလၢၤဘၣ်.",
			"22": "<sup>22</sup> စီၤယိနၤသၣ်အချံၣ်န့ၣ်မၤသံတၢ် ဒီးစီၤစီလူးန့ၣ်တသးကညီၤဘၣ်တၢ်ဘၣ်. ကျီကွံာ်ပှၤအဂံၢ်ဆူၣ်ဘါဆူၣ်ဒီးမၤသံဒုၣ်ဒါ တဖၣ်န့ၣ်လီၤ.",
			"23": "<sup>23</sup> စီၤစီလူးဒီးစီၤယိနၤသၣ်မ့ၢ်ပှၤလီၤလးဒီးပှၤလီၤအဲၣ် လီၤကွံတဖၣ်လီၤ. မူသကိးဒ်သိးသိးသံသကိးဝဲဒ်သိးသိးန့ၣ်လီၤ. မ့ၢ်ပှၤချ့န့ၢ်ဒံးလံာ်ကြီကြာ်တဖၣ်ဒီးအဂံၢ်အဘါဆူၣ် န့ၢ်ဒံးခ့ယုၢ်တဖၣ်တက့ၢ်န့ၣ်လီၤ.",
			"24": "<sup>24</sup> ကီၢ်အံၣ်စရ့လးအပှၤပိာ်မုၣ်သ့ၣ်ဧၢ, ဟီၣ်တၢ်ယၢၤတၢ်လၢ စီၤစီလူးအဃိတက့ၢ်. အဝဲဒုးကူဒုးသိးထီၣ်သုလၢတၢ်ကူတၢ်သိးဂီၤဆှူၣ် တဖၣ်, ဒီးကယၢကယဲသုလၢတၢ်မျၢ်လုၢ်ဒိၣ်ပှ့ၤဒိၣ်တဖၣ်ဒီးထူန့ၣ်လီၤ.",
			"25": "<sup>25</sup> ပှၤသုးဖိအဒူအဃိၤတဖၣ်လီၤဃံၤကွံာ်လံ. အဝဲသ့ၣ်ဘၣ်တၢ်မၤသံကွံာ်အီၤလၢတၢ်ဒုးတၢ်ယၤ ပူၤလံ. စီၤယိၤနၤသၣ်လီၤဃံၤသံဝဲလၢတၢ်လူၢ်ဒီခိၣ် န့ၣ်လီၤ.",
			"26": "<sup>26</sup> ယသူၣ်အုးသးအုးလၢနဃိ, ယဒီပုၢ်ဝဲၢ်စီၤယိနၤသၣ်ဧၢ, နလီၤအဲၣ်လၢယဂီၢ်ဒိၣ်မးလဲၣ်. နတၢ်အဲၣ်လၢယဂီၢ်လီၤလးနးလဲၣ်. ဂ့ၤန့ၢ်ဒိၣ်န့ၢ်ဒံးပိာ်မုၣ်တဖၣ်အတၢ်အဲၣ်တက့ၢ်လီၤ.",
			"27": "<sup>27</sup> ပှၤသုးဖိအဒူအဃိၤတဖၣ်လီၤဃံၤကွံာ်လံ. အဝဲသ့ၣ်အစုကဝဲၤ တဖၣ်ဘၣ်တၢ်ပာ်လီၤတဲာ်တ့ၢ်အီၤဒီးတဂိာ်တသီၣ်တၢ်လၢၤဘၣ်."
		},
		"2": {
			"1": "<sup>1</sup> တၢ်အံၤဝံၤအလီၢ်ခံ, စီၤဒၤဝံးသံကွၢ်ယွၤ, “ယဘၣ်လဲၤမၤန့ၢ်ဒီးပၢၤဃာ်ကီၢ်ယူဒၤအဝ့ၢ်တဖျၢၣ်ဖျၢၣ်ဧါ.” ယွၤစံးဆၢဝဲဒၣ်, “မ့ၢ်လီၤ.” စီၤဒၤဝံးသံကွၢ်ဝဲ, “ဝ့ၢ်လၢလဲၣ်တဝ့ၢ်လဲၣ်.” ယွၤစံးဝဲဒၣ်, “ဝ့ၢ်ဃ့ဘြိၣ်” လီၤ.",
			"2": "<sup>2</sup> မၤသးဒ်န့ၣ်ဒီး, စီၤဒၤဝံးလဲၤဆူဝ့ၢ်ဃ့ဘြိၣ်, လဲၤကိးဃုာ်ဝဲဒၣ်အမါခံဂၤလၢအမ့ၢ်နီၢ်အဃံနိၣ်လၢဝ့ၢ်ယံးစရ့လး ဒီးနီၢ်အဘံၤကါယံးလးလၢအမ့ၢ်တ့ၢ်စီၤနၤဘလးအမါမုၣ် ကမဲလၢဝ့ၢ်ကၤမ့ၢ်လးတခီန့ၣ်လီၤ.",
			"3": "<sup>3</sup> အဝဲလဲၤကိးဃုာ်စ့ၢ်ကီးအပှၤတဖၣ်ဒီးအဟံၣ်ဖိဃီဖိတဖၣ်ဒီး အဝဲသ့ၣ်သူၣ်လီၤဆီလီၤအသးလၢဝ့ၢ်တဖၣ်လၢအအိၣ်ဝးတရံးဝ့ၢ်ဃ့ဘြိၣ်န့ၣ်လီၤ.",
			"4": "<sup>4</sup> အန့ၣ်ဝံၤဒီးပှၤကီၢ်ယူဒၤဖိတဖၣ်ဟဲဆူဝ့ၢ်ဃ့ဘြိၣ်ဒီးဖှူ စီၤဒၤဝံးဒ်ကီၢ်ယူဒၤအစီၤပၤအသိးန့ၣ်လီၤ. ဖဲစီၤဒၤဝံးနၢ်ဟူတ့ၢ်လၢပှၤဂီၢ်မုၢ်လၢဝ့ၢ်ယၤဘ့ၣ်အိၣ်လၢ ကီၢ်ကံးလဧးအပူၤခူၣ်လီၤဘျၢလီၤစီၤစီလူးန့ၣ်,",
			"5": "<sup>5</sup> အဝဲဆှၢလီၤပှၤတနီၤဃုာ်ဒီးတၢ်ကစီၣ်ဒ်အံၤ, “မ်ယွၤဆိၣ်ဂ့ၤသုလၢသုဒုးနဲၣ်သုတၢ်သူၣ်တီသးရၤဆူသု စီၤပၤခီဖျိသုခူၣ်လီၤဘျၢလီၤအီၤအဃိန့ၣ်တက့ၢ်.",
			"6": "<sup>6</sup> ဒီးခဲအံၤမ်ယွၤသူၣ်ကညီၤသးကညီၤသုဒီးမၤတီအကလုၢ်ဒီးသု တက့ၢ်. ယဲဒၣ်စ့ၢ်ကီးယကမၤဘၣ်သုဂ့ၤဂ့ၤလၢတၢ်လၢသုမၤတ့ၢ်လီၤအဃိ န့ၣ်လီၤ.",
			"7": "<sup>7</sup> မ်သုဂံၢ်ဆူၣ်ဘါဆူၣ်ဒီးသူၣ်ဒူသးဒူတက့ၢ်. သုစီၤပၤစီၤစီလူးသံဝဲလံ. ဒီးကီၢ်ယူဒၤအပှၤဂီၢ်မုၢ်ဖှူလံယၤဒ်အဝဲသ့ၣ်အစီၤပၤအသိး န့ၣ်လံ.”",
			"8": "<sup>8</sup> သုးခိၣ်ကျၢၢ်လၢစီၤစီလူးအသုးမုၢ်အပူၤ, စီၤန့ၢ်အဖိခွါစီၤအဘံန့ၢ်ဃ့ၢ်ပူၤဖျဲးကွံာ်ဒီးစီၤစီလူး အဖိခွါစီၤအံၤၡဘိၡ့းခီဂာ်ကွံာ်ထံကျိယၢ်ဒ့ၣ်ဆူဝ့ၢ်မၤ ဃန့ၤန့ၣ်လီၤ.",
			"9": "<sup>9</sup> ဖဲန့ၣ်စီၤအဘံန့ၢ်ဒုးကဲထီၣ်စီၤအံၤၡဘိၡ့းလၢစီၤပၤလၢ လီၢ်ကဝီၤတဖၣ်လၢအမ့ၢ်ကံးလဧး, အၤၡူၢ်, ယံးစရ့လး, အ့ဖရဲၣ်, ဒီးဘံၣ်ယၤမံၣ်အဖီခိၣ်ဒီးလၢအံၣ်စရ့လးခဲလၢာ် အဖီခိၣ်နီၢ်နီၢ်န့ၣ်လီၤ.",
			"10": "<sup>10</sup> ဖဲအဝဲဘၣ်တၢ်ဒုးကဲထီၣ်အီၤလၢစီၤပၤန့ၣ်, အဝဲအသးအိၣ်အနံၣ်လွံၢ်ဆံဒီးအဝဲပၢတၢ်ခံနံၣ်န့ၣ်လီၤ. မ့မ့ၢ်ယူဒၤအဒူၣ်န့ၣ်သူၣ်တီသးသးရၤဒီးစီၤဒၤဝံး,",
			"11": "<sup>11</sup> ဒီးအဝဲပၢတၢ်လၢဝ့ၢ်ဃ့ဘြိၣ်လၢကီၢ်ယူဒၤအပူၤနွံနံၣ်ဒီး ဃုလါန့ၣ်လီၤ.",
			"12": "<sup>12</sup> စီၤအဘံန့ၢ်ဒီးစီၤပၤအံၤၡဘိၡ့းအပဒိၣ်ပပှၢ်တဖၣ်ဟးထီၣ်လၢ ဝ့ၢ်မၤဃန့ၤဒီးလဲၤဆူဝ့ၢ်ကံးဘိၣ်လီၤ.",
			"13": "<sup>13</sup> နီၢ်စရူၤယၤအဖိခွါစီၤယိၤအာ်ဒီးစီၤဒၤဝံးအပဒိၣ်ပပှၢ်အဂၤ တဖၣ်လဲၤသဂၢၢ်အီၤဖဲကွံတကွံဖဲအဝဲသ့ၣ်ခဲလၢာ်ဆ့ၣ်နီၤဝဲ တဖုလၢကွံတကပၤဒီးအဂၤတဖုလၢကွံအဘးခီတကပၤန့ၣ်လီၤ.",
			"14": "<sup>14</sup> စီၤအဘံန့ၢ်စံးဘၣ်စီၤယိၤအာ်, “မ်ပအိၣ်ဒီးပှၤသးစၢ်တနီၤလၢကွံအကၢၢ်နံၤတခီစုာ်စုာ်, ဒုးပြၢလိာ်အသးလၢတၢ်စုကဝဲၤတက့ၢ်.” စီၤယိၤအာ်စံးဝဲ, “ဂ့ၤလံ” န့ၣ်လီၤ.",
			"15": "<sup>15</sup> လၢတၢ်န့ၣ်အဃိပှၤတဆံခံဂၤကဲထီၣ်ခၢၣ်စးလၢစီၤအံၤၡဘိၡ့း ဒီးပှၤဘံၣ်ယၤမံၣ်ဖိအဒူၣ်အဂီၢ်ဒီးဒုးတၢ်ဒီးစီၤဒၤဝံးအပှၤတဆံ ခံဂၤန့ၣ်လီၤ.",
			"16": "<sup>16</sup> ပှၤတဂၤစုာ်စုာ်ဖီၣ်န့ၢ်အဒုၣ်အဒါလၢအခိၣ်ဒီးဆဲးနုာ်အနးဆူ အဒုၣ်အဒါအကပၤ, အဃိသတးဒီးပှၤခံဆံလွံၢ်ဂၤလိာ်လီၤဃံၤသံဝဲလီၤ. ဒီးလၢတၢ်န့ၣ်အဃိ, တၢ်လီၢ်အဝဲန့ၣ် လၢအအိၣ်လၢဝ့ၢ်ကံးဘိၣ်အပူၤန့ၣ်ဘၣ်တၢ်ကိးအီၤလၢ, “ဃ့လကးဟစူရံၣ်” လၢအခီပညီမ့ၢ်ဝဲနးတဖၣ်အပျီန့ၣ်လီၤ.",
			"17": "<sup>17</sup> အန့ၣ်ဝံၤဒီး, တၢ်ဒုးဆူၣ်ဆူၣ်ကလဲာ်တဘျီကဲထီၣ်ဝဲဒၣ်, ဒီးစီၤအဘံန့ၢ်ဒီးပှၤအံၣ်စရ့လးဖိတဖၣ်ဘၣ်တၢ်မၤနၢၤကွံာ်အီၤလၢ စီၤဒၤဝံးအပှၤတဖၣ်န့ၣ်လီၤ.",
			"18": "<sup>18</sup> နီၢ်စရူၤယၤအဖိခွါသၢဂၤလၢအမံၤမ့ၢ်ဝဲစီၤယိၤအာ်, စီၤအဘံၡဲၤဒီးစီၤဧစၤအ့လးန့ၣ်အိၣ်ဝဲဖဲန့ၣ်လီၤ. စီၤဧမၤအ့လးလၢအဃ့ၢ်တၢ်ချ့ဝဲထဲသိးဒီးတၤဟိအမံၤတဒု,",
			"19": "<sup>19</sup> စးထီၣ်လူၤစီၤအဘံန့ၢ်ဒီးဃ့ၢ်လိၤလိၤဆူအဝဲအအိၣ်န့ၣ်လီၤ.",
			"20": "<sup>20</sup> စီၤအဘံန့ၢ်ကွၢ်တရံးတၢ်ဒီးစံးဝဲဒၣ်, “စီၤဧစၤအ့လးဧၢ, မ့ၢ်နၤဧါ.” ဒီးအဝဲစံးဆၢ, “မ့ၢ်ယၤလီၤ.”",
			"21": "<sup>21</sup> စီၤအဘံန့ၢ်စံးဝဲဒၣ်, “ဆိကတီၢ်လူၤယၤတက့ၢ်. လူၤပှၤသုးဖိအဂၤတဂၤဒီးဟံးန့ၢ်တၢ်လၢအိၣ်ဒီးအီၤတက့ၢ်.” ဘၣ်ဆၣ်ဒီးစီၤဧစၤအ့လးလူၤထွဲဒၣ်အီၤန့ၣ်လီၤ.",
			"22": "<sup>22</sup> မၤကဒီးတစု, စီၤအဘံန့ၢ်စံးဘၣ်အီၤ “ဆိကတီၢ်နတၢ်လူၤယၤတက့ၢ်. ဘၣ်မနုၤနမၤဆူၣ်ယၤဒ်သိးယကမၤသံနၤနၣ်လဲၣ်. ယကွၢ်နဒီပုၢ်ဝဲၢ်စီၤယိၤအာ်အမဲာ်ကသ့ဒ်လဲၣ်.”",
			"23": "<sup>23</sup> ဘၣ်ဆၣ်ဒီးစီၤဧစၤအ့လးတဆိကတီၢ်လူၤအီၤဘၣ်. လၢတၢ်န့ၣ်အဃိ, စီၤအဘံန့ၢ်ဆဲးကဒါချၢအီၤလၢအဘီ ဒီးဆဲးဘၣ်အီၤဖဲအဟၢဖၢဒီးဖျိထီၣ်ဆူအချၢဃံန့ၣ်လီၤ. စီၤဧစၤအ့လးလီၤဃံၤဆူဟီၣ်ခိၣ်လိၤဒီးသံဝဲလီၤ. ဒီးပှၤကိးဂၤဒဲးလၢအဟဲဆူတၢ်လီၢ်ဖဲအဝဲလီၤဃံၤဝဲန့ၣ်, အိၣ်ကတီၢ်ဒီးဆၢထၢၣ်ဖဲန့ၣ်လီၤ.",
			"24": "<sup>24</sup> ဒီးစီၤယိၤအာ်ဒီးစီၤအဘံၡဲၤလူၤထွဲစီၤအဘံန့ၢ်ဒီးဖဲ မုၢ်လီၤနုာ်အကတီၢ်န့ၣ်အဝဲသ့ၣ်ဟဲတုၤဝဲဖဲတၢ်လူၢ်ခိၣ်အၤမၤ လၢအအိၣ်ဝဲဖဲဝ့ၢ်ကံၤဃးအမုၢ်ထီၣ်, ဝ့ၢ်လၢအအိၣ်ဖဲကျဲလဲၤဆူပှၢ်မုၢ်ကနၢကံးဘိၣ်အလိၤန့ၣ်လီၤ.",
			"25": "<sup>25</sup> ပှၤတဖၣ်လၢဘံၣ်ယၤမံၣ်အဒူၣ်ပာ်ဖှိၣ်ကဒီးအသးဝးတရံးစီၤ အဘံန့ၢ်ဒီးဟံးန့ၢ်အခီၣ်တဃာ်ဖဲတၢ်လူၢ်တလူၢ်အဒီခိၣ်လီၤ.",
			"26": "<sup>26</sup> စီၤအဘံန့ၢ်ကိးထီၣ်ဆူစီၤယိၤအာ်အအိၣ်ဒီးစံးဝဲ, “မ့ၢ်ပကဘၣ်ဒုးတၢ်ဆူညါတဘိယူၢ်ဃီန့ၣ်ဧါ. လၢတၢ်အကတၢၢ်န့ၣ်တၢ်အဂၤတအိၣ်နီတမံၤဘၣ်. မ့မ့ၢ်ကအိၣ်ဒၣ်ထဲတၢ်သူၣ်ခၣ်သးခၣ်ဧိၤန့ၣ်နထံၣ်တသ့ဘၣ်ဧါ. ပမ့ၢ်ဒၣ်နထံဖိကီၢ်ဖိကဒဲကဒဲလီၤ. လၢနကဟ့ၣ်လီၤနကလုၢ်ဒ်သိးနပှၤတဖၣ်ကဆိကတီၢ်ဒုးပှၤအဂီၢ်န့ၣ်, ကယံာ်ဒံးဆံးယံာ်လဲၣ်.”",
			"27": "<sup>27</sup> စီၤယိၤအာ်စံးဆၢဝဲ, “ယဆိၣ်တၢ်ခီဖျိကစၢ်ယွၤလၢအမူဝဲ တဂၤလၢနမ့ၢ်တကတိၤတၢ်ဘၣ်ဒီး, ယပှၤတဖၣ်ကလူၤထွဲဒၣ် နၤတုၤလၢခဲမုၢ်ဆ့ၣ်ဂီၤခီန့ၣ်လီၤ.”",
			"28": "<sup>28</sup> အန့ၣ်ဝံၤဒီးစီၤယိၤအာ်အူထီၣ်ကွဲၤဒ်တၢ်ပနီၣ်တမံၤ အသိးလၢအပှၤတဖၣ်ကဆိကတီၢ် တၢ်လူၤထွဲပှၤအံၣ်စရ့လးဖိတဖၣ်အဂီၢ်န့ၣ်လီၤ. မၤသးဒ်န့ၣ်ဒီးတၢ်ဒုးတၢ်ယၤဆိကတီၢ်အသးလီၤ.",
			"29": "<sup>29</sup> စီၤအဘံန့ၢ်ဒီးအပှၤတဖၣ်လဲၤတၢ်ခီဖျိထံကျိယၢ်ဒ့ၣ်အတၢ်တြီၤ သီတနၤကျၢၤန့ၣ်လီၤ. အဝဲသ့ၣ်ခီဂာ်ထံကျိယၢ်ဒ့ၣ်, ဒီးလဲၤတၢ်လၢခံသီတဂီၤကျၢၤဝံၤအလီၢ်ခံအဝဲသ့ၣ်ဟဲက့ၤတုၤ ကဒါက့ၤဖဲဝ့ၢ်မၤဃန့ၤန့ၣ်လီၤ.",
			"30": "<sup>30</sup> တုၤစီၤယိၤအာ်ဆိကတီၢ်ကွံာ်အတၢ်လူၤထွဲတၢ်န့ၣ်, အဝဲပာ်ဖှိၣ်က့ၤအပှၤတဖၣ်ခဲလၢာ်, ဒီးထံၣ်ဝဲလၢပှၤတဆံခွံဂၤ ဃုာ်ဒီးစီၤဧစၤအ့လးန့ၣ်လီၤမၢ်ဝဲဒၣ်လီၤ.",
			"31": "<sup>31</sup> စီၤဒၤဝံးအပှၤတဖၣ်မၤသံတ့ၢ်စီၤအဘံန့ၢ်အပှၤအဂၤသၢကယၤဃုဆံ လၢစီၤဘံၣ်ယၤမံၣ်အဒူၣ်အကျါလီၤ.",
			"32": "<sup>32</sup> စီၤယိၤအာ်ဒီးအပှၤတဖၣ်ဟံးန့ၢ်စီၤဧစၤအ့လးအစိၣ်ဒီးခူၣ်လီၤကွံာ်အီၤ ဖဲအဒူၣ်ဖိထၢဖိအသွၣ်ခိၣ်လၢဝ့ၢ်ဘ့ၤသလ့ဃ့ၣ် အပူၤန့ၣ်လီၤ. အန့ၣ်ဝံၤဒီး, အဝဲသ့ၣ်လဲၤတၢ်သီတနၤကျၢၤဒီးလၢမုၢ်ဆ့ၣ်ထီၣ် ဂီၤဂီၤန့ၣ်ဟဲက့ၤတုၤကဒါက့ၤဆူဝ့ၢ်ဃ့ဘြိၣ်န့ၣ်လီၤ."
		},
		"3": {
			"1": "<sup>1</sup> တၢ်ဒုးတၢ်ယၤလၢသုးဖိတဖၣ်လၢအဆီၣ်ထွဲမၤစၢၤစီၤစီလူး အဒူၣ်ဖိထၢဖိဒီးသုးဖိတဖၣ်လၢအဆီၣ်ထွဲစီၤဒၤဝံးအဘၢၣ်စၢၤ န့ၣ်မၤအသးဆူညါဖးယံာ်န့ၣ်လီၤ. ဒ်စီၤဒၤဝံးအဂံၢ်အဘါဆူၣ်ထီၣ်ဆူၣ်ထီၣ်ဝဲဒၣ်အသိးန့ၣ်ပှၤလၢအထီဒါအီၤတဖၣ် အဂံၢ်အဘါစၢ်လီၤဝဲဒၣ်န့ၣ်လီၤ.",
			"2": "<sup>2</sup> စီၤဒၤဝံးအဖိခွါဃုဂၤလၢအအိၣ်ဖျဲၣ်ထီၣ်ဝဲလၢဝ့ၢ်ဃ့ဘြိၣ် အပူၤတဂၤဘၣ်တဂၤစးထီၣ်လၢအဒိၣ်ကတၢၢ်တုၤလၢအဆံးကတၢၢ်တဖၣ် န့ၣ်, မ့ၢ်ဝဲပှၤယံးစရ့လးမုၣ်ဖိနီၢ်အဃံနိၣ်အဖိခွါစီၤအၤမနိၣ်,",
			"3": "<sup>3</sup> စီၤကံးလအၢ်လၢအမ့ၢ်ပှၤကၤမ့လးဖိစီၤနၤဘလးအမါမုၣ်ကမဲ နီၢ်အဘံၤကါယံးလးအဖိခွါ,",
			"4": "<sup>4</sup> စီၤအးဘၡါလိၣ်လၢအမ့ၢ်ဝ့ၢ်ကရူၢ်အစီၤပၤစီၤတးလမဲအဖိမုၣ် နီၢ်မၤက့ၤအဖိခွါ,",
			"5": "<sup>5</sup> စီၤအဒိနံယၤလၢအမိၢ်မ့ၢ်ဝဲနီၢ်ဃးကံၤ, စီၤၡဖးတယၤလၢအမိၢ် မ့ၢ်ဝဲနီၢ်အဘံတလး, ဒီးစီၤယံးသြၣ်လၢအမိၢ်မ့ၢ်ဝဲနီၢ်ဧကလၤ န့ၣ်လီၤ. ကယဲၢ်အဖိခွါတဖၣ်အံၤအိၣ်ဖျဲၣ်ထီၣ်ဝဲဖဲ ဝ့ၢ်ဃ့ဘြိၣ်န့ၣ်လီၤ.",
			"6": "<sup>6</sup> ဒ်တၢ်ဒုးတၢ်ယၤလၢစီၤဒၤဝံးအသုးဖိတဖၣ်ဒီးသုးဖိတဖၣ်လၢ အသးတီဒီးစီၤစီလူးအဒူၣ်ဖိထၢဖိအဘၢၣ်စၢၤမၤအသးဆူညါ အသိးန့ၣ်, စီၤအဘံန့ၢ်ကဲထီၣ်ပှၤလၢအစိကမီၤဆူၣ်ထီၣ်အါထီၣ် လၢပှၤလၢအပိာ်စီၤစီလူးအခံတဖၣ်အကျါန့ၣ်လီၤ.",
			"7": "<sup>7</sup> တနံၤန့ၣ်စီၤစီလူးအဖိခွါစီၤအံၤၡဘိးၡ့းပာ်တၢ်ကမၣ်လၢ စီၤအဘံန့ၢ်အလိၤလၢအမံဃုာ်ဒီးစီၤစီလူးအသံၣ်မါနီၢ်ရံးစဖၤ လၢအမ့ၢ်စီၤအၤယၤအဖိမုၣ်အဃိန့ၣ်လီၤ.",
			"8": "<sup>8</sup> တၢ်အံၤမၤသးဒိၣ်ထီၣ်စီၤအဘံန့ၢ်ဒီးအဝဲစံးဝဲဒၣ်, “မ့ၢ်နဆိကမိၣ်လၢယကဟ့ၣ်လီၤကွံာ်စီၤစီလူးဧါ. မ့ၢ်နဆိကမိၣ်သပှၢ်ကတၢၢ်လၢယမၤကီၢ်ယူဒၤအတၢ်မၤဧါ. စးထီၣ်လၢအခီၣ်ထံးလံၤလံၤန့ၣ်ယသူၣ်တီသးလိၤတ့ၢ်ဒီးနပၢ် စီၤစီလူး, အဒီပုၢ်ဝဲၢ်တဖၣ်, ဒီးအတံၤသကိးတဖၣ်ဒီးယမၤပူၤဖျဲးနၤဒ် သိးနသုတဘၣ်တၢ်မၤနၢၤနၤလၢစီၤဒၤဝံးတဂ့ၤအဂီၢ်လီၤ. အန့ၣ်ဒၣ်လဲာ်တနံၤအံၤနပာ်တၢ်ကမၣ်လၢယလိၤလၢပိာ်မုၣ်တဂၤအဃိ လီၤ.",
			"9": "<sup>9</sup> ယွၤအၢၣ်လီၤတ့ၢ်စီၤဒၤဝံးလၢအဝဲကဟံးထီၣ်ကွံာ်ဘီမုၢ်လၢ စီၤစီလူးဒီးအစၢၤအသွဲၣ်တဖၣ်အစုပူၤဒီးကဒုးကဲထီၣ်စီၤဒၤ ဝံးလၢစီၤပၤလၢကီၢ်အံၣ်စရ့လးဒီးကီၢ်ယူဒၤခံဘ့ၣ်လိာ်အဖီ ခိၣ်စးထီၣ်လၢကီၢ်ဆၢအကတၢၢ်တခီတုၤဆူကီၢ်ဆၢအဂၤတခီ အကတၢၢ်န့ၣ်လီၤ.",
			"10": "<sup>10</sup> ခဲအံၤယမ့ၢ်တမၤလၢထီၣ်ပှဲၤထီၣ်ဘၣ်တၢ်ဂ့ၢ်အံၤဒီးမ်ကစၢ်ယွၤ ကမၤသံယၤတက့ၢ်.”",
			"11": "<sup>11</sup> စီၤအံၤၡဘိၡ့းပျံၤစီၤအဘံန့ၢ်ဒိၣ်မးတုၤဒၣ်လဲာ်အဝဲကတိၤ ထီၣ်တၢ်တသ့နီတထံၣ်ဒၣ်လဲာ်ဘၣ်န့ၣ်လီၤ.",
			"12": "<sup>12</sup> စီၤအဘံန့ၢ်ဆှၢလီၤပှၤစိာ်တၢ်ကစီၣ်တဖၣ်ဆူစီၤဒၤဝံးအအိၣ်ဖဲ အအိၣ်ဒံးဝဲလၢဝ့ၢ်ဃ့ဘြိၣ်အပူၤ, ဒ်သိးကစံးဘၣ်အီၤ, “မတၤကပၢကီၢ်အံၤလဲၣ်. မၤတၢ်အၢၣ်လီၤအီလီၤဒီးယၤ. ဒီးယကမၤစၢၤနၤဒ်သိးနကမၤန့ၢ်ပှၤအံၣ်စရ့လးဖိခဲလၢာ်ဆူ နအိၣ်တခီလီၤ.”",
			"13": "<sup>13</sup> စီၤဒၤဝံးစံးဆၢဝဲ, “ဂ့ၤလံ. ယကမၤတၢ်အၢၣ်လီၤအီလီၤဒီး နၤသန့ၤထီၣ်အသးလၢတၢ်ဂ့ၢ်တမံၤအဖီခိၣ်န့ၣ်လီၤ. နကဘၣ်ဟဲကိးဃုာ်စီၤစီလူးအဖိမုၣ်နီၢ်မံၤကၤလးဆူယအိၣ်ဖဲ နဟဲထံၣ်လိာ်နသးဒီးယၤန့ၣ်လီၤ.”",
			"14": "<sup>14</sup> ဒီးစီၤဒၤဝံးဆှၢလီၤစ့ၢ်ကီးပှၤစိာ်တၢ်ကစီၣ်တဖၣ်ဆူစီၤအံၤ ၡဘိၡ့းအအိၣ်ဒီးစံး, “ဟ့ၣ်က့ၤယၤယမါနီၢ်မံၤကၤလးတက့ၢ်. ယဟ့ၣ်တ့ၢ်ပှၤဖလ့ၡသးဖိအတၢ်ခိၣ်ထိးအဖံးတကယၤဒ်သိးယကဖျီဘၣ် ယသးဒီးအီၤအဂီၢ်လီၤ.”",
			"15": "<sup>15</sup> မၤသးဒ်န့ၣ်ဒီး, စီၤအံၤၡဘိၡ့းမၢပှၤဟံးန့ၢ်က့ၤအီၤလၢအဝၤ, စီၤဖးလတံၤလးလၢအမ့ၢ်စီၤလ့ၡ့ၣ်အဖိခွါအအိၣ်န့ၣ်လီၤ.",
			"16": "<sup>16</sup> စီၤဖးလတံၤလးလဲၤပိာ်ထွဲပိာ်မုၣ်န့ၣ်အခံလၢကျဲဒီဘိညါ ဆူဝ့ၢ်ဘၤဃူရံၣ်, ဟီၣ်ဝဲယၢၤဝဲဖဲအလဲၤတၢ်အဖၢမုၢ်န့ၣ်လီၤ. ဘၣ်ဆၣ်ဒီးဖဲစီၤအဘံန့ၢ်စံးဘၣ်အီၤ, “က့ၤကဒါက့ၤဆူဟံၣ်တက့ၢ်,” န့ၣ်, အဝဲက့ၤက့ၤဝဲလီၤ.",
			"17": "<sup>17</sup> စီၤအဘံန့ၢ်လဲၤဆူကီၢ်အံၣ်စရ့လးအခိၣ်အနၢ်တဖၣ်အအိၣ်ဒီးစံး ဘၣ်အဝဲသ့ၣ်, “သုအဲၣ်ဒိးလၢစီၤဒၤဝံးကကဲထီၣ်တ့ၢ်သုစီၤပၤယံာ်တ့ၢ်လံ လီၤ.",
			"18": "<sup>18</sup> ခဲကနံၣ်အံၤမ့ၢ်တၢ်အခွဲးအယာ်လၢသုဂီၢ်လီၤ. သ့ၣ်နီၣ်ထီၣ်လၢယွၤစံးတ့ၢ်ဝဲ, “ယကသူယခ့ယပှၤစီၤဒၤဝံးဒ် သိးကအုၣ်က့ၤခီၣ်က့ၤယပှၤဂီၢ်မုၢ်အံၣ်စရ့လးလၢပှၤဖလ့ ၡသးဖိတဖၣ်အစုပူၤဒီးလၢကယဲၢ်အဒုၣ်အဒါအဂၤခဲလၢာ်အစုပူၤလီၤ.”",
			"19": "<sup>19</sup> စီၤအဘံန့ၢ်ကတိၤစ့ၢ်ကီးတၢ်ဆူပှၤဘံၣ်ယၤမံၣ်အဒူၣ်အ ပှၤဂီၢ်မုၢ်အအိၣ်, ဝံၤဒီးလဲၤဝဲဆူဝ့ၢ်ဃ့ဘြိၣ်လၢကတဲဘၣ် စီၤဒၤဝံးတၢ်လၢဘံၣ်ယၤမံၣ်ဒီးအံၣ်စရ့လးအပှၤဂီၢ်မုၢ်ဘၣ်သူၣ်ဘၣ်သးတ့ၢ်ဝဲ တၢ်လၢအကမၤဝဲန့ၣ်လီၤ.",
			"20": "<sup>20</sup> ဖဲစီၤအဘံန့ၢ်ဟဲတုၤလၢစီၤဒၤဝံးအအိၣ်ဖဲဝ့ၢ်ဃ့ဘြိၣ်ဃုာ် ဒီးအပှၤအဂၤခံဆံန့ၣ်စီၤဒၤဝံးမၤတၢ်အီၣ်တၢ်အီအမူးဖးဒိၣ်တခါ လၢအဝဲသ့ၣ်အဂီၢ်န့ၣ်လီၤ.",
			"21": "<sup>21</sup> စီၤအဘံန့ၢ်စံးဘၣ်စီၤဒၤဝံး, “ယကလဲၤခဲအံၤဒီးမၤန့ၢ် ကီၢ်အံၣ်စရ့လးဒီဘ့ၣ်လၢတၢ်ဒိၣ်ကစၢ်စီၤပၤအဂီၢ်လီၤ. အဝဲသ့ၣ်ကတူၢ်လိာ်နၤဒ်စီၤပၤအသိး, ဒီးနကဒိးန့ၢ်တၢ်လၢနသးလီတ့ၢ်အီၤဒီးနကပၢဘၣ်ကီၢ်ဒီဘ့ၣ်ညါန့ၣ်လီၤ.” စီၤဒၤဝံးဟ့ၣ်ဝဲစီၤအဘံန့ၢ်တၢ်အုၣ်ခီၣ်သးတမံၤလၢအတၢ်ပူၤ ဖျဲးအဂီၢ်ဒီးပျဲအက့ၤဆူအကျဲဒၣ်ဝဲန့ၣ်လီၤ.",
			"22": "<sup>22</sup> လၢခံန့ၣ်, စီၤယိၤအာ်ဒီးစီၤဒၤဝံးအပှၤအဂၤတဖၣ်ဟဲက့ၤလၢ တၢ်ဒုးတၢ်ယၤဒီးဟဲက့ၤစိာ်တၢ်ဂုာ်န့ၢ်အါအါဂီၢ်ဂီၢ်ဃုာ်ဒီး အဝဲသ့ၣ်လီၤ. ဘၣ်ဆၣ်ဒီးစီၤအဘံန့ၢ်တအိၣ်လၢၤဘၣ်ဒီးစီၤဒၤဝံးဖဲဝ့ၢ်ဃ့ဘြိၣ်န့ၣ်ဘၣ်. အဂ့ၢ်ဒ်အံၤ, စီၤဒၤဝံးဆှၢကွံာ်အီၤအိၣ်ဒီးတၢ်အုၣ်ခီၣ်သးလၢ အတၢ်ပူၤဖျဲးအဂီၢ်န့ၣ်လီၤ.",
			"23": "<sup>23</sup> ဖဲစီၤယိၤအာ်ဒီးအပှၤတဖၣ်ဟဲက့ၤတုၤန့ၣ်, ဘၣ်တၢ်တဲဘၣ်အီၤလၢစီၤအဘံန့ၢ်ဟဲဆူစီၤဒၤဝံးအအိၣ်ဒီးဘၣ် တၢ်ဆှၢကွံာ်အီၤအိၣ်ဒီးတၢ်အုၣ်ခီၣ်သးလၢအတၢ်ပူၤဖျဲးအဂီၢ် န့ၣ်လီၤ.",
			"24": "<sup>24</sup> မၤသးဒ်န့ၣ်ဒီး, စီၤယိၤအာ်လဲၤဆူစီၤပၤအအိၣ်ဒီးစံးဘၣ် အီၤ, “နမၤတ့ၢ်တၢ်မနုၤလဲၣ်. စီၤအဘံန့ၢ်ဟဲဆူနအိၣ်, ဒီးဘၣ်မနုၤနပျဲလဲၤကွံာ်အီၤဒ်န့ၣ်လဲၣ်.",
			"25": "<sup>25</sup> အဝဲဟဲဖဲအံၤလၢကလီန့ၢ်နၤဒီးဃုသ့ၣ်ညါကယဲၢ်တၢ်လၢနမၤအီၤ ကိးမံၤဒဲးဒီးတၢ်လီၢ်လၢနလဲၤကိးပူၤဒဲးန့ၣ်လီၤ. နသ့ၣ်ညါတၢ်န့ၣ်သပှၢ်ကတၢၢ်လီၤ.”",
			"26": "<sup>26</sup> ဖဲဟးထီၣ်ကွံာ်လၢစီၤဒၤဝံးအအိၣ်ဝံၤအလီၢ်ခံန့ၣ်စီၤယိၤအာ် ဆှၢလီၤပှၤစိာ်တၢ်ကစီၣ်တဖၣ်ဒ်သိးကမၤန့ၢ်စီၤအဘံန့ၢ်ဒီးအဝဲ သ့ၣ်ဟဲက့ၤစိာ်ကဒါက့ၤအီၤဆူထံပူၤစံရၤလီၤ. ဘၣ်ဆၣ်ဒီးစီၤဒၤဝံးတသ့ၣ်ညါတၢ်ဂ့ၢ်န့ၣ်နီတမံၤဘၣ်.",
			"27": "<sup>27</sup> ဖဲစီၤအဘံန့ၢ်ဟဲတုၤလၢဝ့ၢ်ဃ့ဘြိၣ်န့ၣ်စီၤယိၤအာ်ကိးအီၤ ဆူကျဲစၢၤအကပၤမၤသးဒ်အအဲၣ်ဒိးကတိၤတၢ်ဒီးအီၤထဲခံဂၤဧိၤ န့ၣ်လီၤ. ဒီးဖဲန့ၣ်အဝဲဆဲးအီၤလၢအဟၢဖၢန့ၣ်လီၤ. အဂ့ၢ်ဒ်အံၤ, အဝဲမၤသံတ့ၢ်စီၤယိၤအာ်အဒီပုၢ်ဝဲၢ်ခွါစီၤဧစၤအ့လးအဃိလီၤ.",
			"28": "<sup>28</sup> ဖဲစီၤဒၤဝံးနၢ်ဟူတၢ်ကစီၣ်န့ၣ်အဝဲစံးဝဲဒၣ်, “ယွၤသ့ၣ်ညါလၢယထံဖိကီၢ်ဖိဒီးယၤန့ၣ်အတၢ်ကမၣ်တအိၣ်လ့ၤတက့ၤဘၣ်လၢ တၢ်မၤသံစီၤအဘံန့ၢ်အဂ့ၢ်န့ၣ်ဘၣ်လီၤ.",
			"29": "<sup>29</sup> မ်တၢ်စံၣ်ညီၣ်လၢတၢ်ဂ့ၢ်န့ၣ်ကလီၤဘၣ်ဝဲလၢစီၤယိၤအာ်ဒီး အဒူၣ်ဖိထၢဖိခဲလၢာ်အလိၤတက့ၢ်. လၢအစိၤကိးစိၤဒဲးန့ၣ်မ်ပှၤပိာ်ခွါတနီၤလၢအဒူၣ်ဖိထၢဖိ အကျါကအိၣ်ဒီးဃဲအတၢ်ဆါမ့ၢ်ဂ့ၤ, ပှၤဘၣ်တၢ်ဆါအၢမ့ၢ်ဂ့ၤ, ပှၤလၢကြၢးဒၣ်လၢအမၤပှၤပိာ်မုၣ်အတၢ်မၤမ့ၢ်ဂ့ၤ, ဘၣ်သံလၢတၢ်ဒုးတၢ်ယၤအပူၤမ့ၢ်ဂ့ၤ, ပှၤလၢအီၣ်တလၢအီတလၢမ့ၢ် ဂ့ၤန့ၣ်တက့ၢ်.”",
			"30": "<sup>30</sup> မၤသးဒ်န့ၣ်ဒီးစီၤယိၤအာ်ဒီးအဒီပုၢ်ဝဲၢ်စီၤအဘံၡဲၤဟ့ၣ်ကၣ် စီၤအဘံန့ၢ်လၢအမၤသံအဒီပုၢ်ဝဲၢ်ခွါစီၤဧစၤအ့လးလၢတၢ်ဒုးဖဲဝ့ၢ်ကံးဘိၣ် အပူၤအဃိန့ၣ်လီၤ.",
			"31": "<sup>31</sup> အန့ၣ်ဝံၤဒီးစီၤဒၤဝံးဟ့ၣ်လီၤအကလုၢ်လၢစီၤယိၤအာ်ဒီးအပှၤ တဖၣ်ကဖှီယာ်အကူအသိးတဖၣ်ဒီးကၤထီၣ်ထၢၣ်ကံးယာ်ဒီးဟီၣ်တၢ် ယၢၤတၢ်လၢစီၤအဘံန့ၢ်အဂီၢ်န့ၣ်လီၤ. ဒီးလၢတၢ်လဲၤခူၣ်လီၤအကတီၢ်န့ၣ်, စီၤပၤစီၤဒၤဝံးအနီၢ်ကစၢ်ဒၣ်ဝဲဟးလၢကျုာ်အလီၢ်ခံန့ၣ်လီၤ.",
			"32": "<sup>32</sup> စီၤအဘံန့ၢ်ဘၣ်တၢ်ခူၣ်လီၤအီၤဖဲဝ့ၢ်ဃ့ဘြိၣ်ဒီးစီၤပၤဟီၣ် လၢအကလုၢ်ဖးဒိၣ်ဖဲတၢ်သွၣ်ခိၣ်ဒီးပှၤကိးဂၤဒဲးစ့ၢ်ကီးဟီၣ် ဝဲဒ်န့ၣ်လီၤ.",
			"33": "<sup>33</sup> စီၤဒၤဝံးသးဝံၣ်တၢ်မိၢ်တၢ်မးအတၢ်သးဝံၣ်လၢစီၤအဘံန့ၢ် အဂီၢ်န့ၣ်လီၤ. “ဘၣ်မနုၤစီၤအဘံန့ၢ်ဘၣ်သံဝဲဒၣ်ဒ်ပှၤအမၢးတဂၤအသိးန့ၣ်လဲၣ်.",
			"34": "<sup>34</sup> အစုတဖၣ်တဘၣ်တၢ်စၢဃာ်အီၤဘၣ်, ဒီးအခီၣ်တဖၣ်တဘၣ်တၢ်စၢတံၢ်အီၤဘၣ်, အဝဲသံလီၤဂာ်ဒ်ပှၤတဂၤလၢအဘၣ်တၢ်မၤသံ အီၤလၢပှၤအၢပှၤသီတဖၣ်အသိးန့ၣ်လီၤ.” ဒီးပှၤဂီၢ်မုၢ်ဟီၣ်တၢ်ယၢၤတၢ်ကဒီးလၢအဂီၢ်န့ၣ်လီၤ.",
			"35": "<sup>35</sup> ဒီတနံၤညါန့ၣ်ပှၤဂီၢ်မုၢ်ကျဲးစၢးဝဲဒ်သိးစီၤဒၤဝံးကအီၣ် တၢ်တမံၤမံၤဘၣ်ဆၣ်အဝဲမၤတၢ်ဆိၣ်သညူးသပှၢ်တမံၤ, “ယမ့ၢ်အီၣ်တၢ်တမံၤမံၤတချုးမုၢ်လီၤနုာ်န့ၣ်မ်ကစၢ်ယွၤ မၤသံယၤတက့ၢ်.”",
			"36": "<sup>36</sup> အဝဲသ့ၣ်ပာ်သူၣ်ပာ်သးလၢတၢ်အံၤဒီးဘၣ်သူၣ်ဘၣ်သးဝဲဒၣ်လီၤ. ကယဲၢ်တၢ်လၢစီၤပၤမၤကိးမံၤဒဲးန့ၣ်မၤမုာ်မၤမံပှၤဂီၢ်မုၢ် အသးသပှၢ်ကတၢၢ်န့ၣ်လီၤ.",
			"37": "<sup>37</sup> စီၤဒၤဝံးအပှၤဂီၢ်မုၢ်ခဲလၢာ်ဒီးကယဲၢ်ကီၢ်အံၣ်စရ့လးအပှၤဂီၢ်မုၢ်ခဲလၢာ် နၢ်ပၢၢ်ဝဲဒၣ်လၢတၢ်မၤသံစီၤအဘံန့ၢ်တဘၣ်ဃး ဒီးစီၤပၤနီတမံၤဘၣ်န့ၣ်လီၤ.",
			"38": "<sup>38</sup> စီၤပၤစံးဘၣ်အပဒိၣ်ပပှၢ်တဖၣ်, “မ့ၢ်သုတသ့ၣ်ညါဘၣ်လၢတနံၤ အံၤန့ၣ်ပှၤခိၣ်ပှၤနၢ်ဖးဒိၣ်တဂၤလၢကီၢ်အံၣ်စရ့လးအပူၤသံဝဲဒၣ်လံန့ၣ်ဘၣ်ဧါ.",
			"39": "<sup>39</sup> ယမ့ၢ်စီၤပၤတဂၤလၢကစၢ်ယွၤဃုထၢတ့ၢ်ဒၣ်လဲာ်န့ၣ်တနံၤအံၤ ယဂံၢ်ယဘါစၢ်လီၤ. နီၢ်စရူယၤအဖိခွါတဖၣ်အံၤဆူၣ်စိးအၢသီကဲၣ်ဆိးလၢယဂီၢ်လီၤ. မ်ယွၤစံၣ်ညီၣ်ပှၤအအၢအသီတဖၣ်အံၤဒ်အဝဲသ့ၣ်ကြၢးဒိးဘၣ်ဝဲ အသိးန့ၣ်တက့ၢ်.”"
		},
		"4": {
			"1": "<sup>1</sup> ဖဲစီၤစီလူးအဖိခွါစီၤအံၤၡဘိၡ့းနၢ်ဟူလၢစီၤအဘံန့ၢ် ဘၣ်တၢ်မၤသံကွံာ်အီၤလၢဝ့ၢ်ဃ့ဘြိၣ်န့ၣ်အဝဲပျံၤတၢ်, ဒီးကယဲၢ်ကီၢ်အံၣ်စရ့လးအပှၤဂီၢ်မုၢ်ဖုးသံပျီၢ်သံဘၣ်မးအသးလီၤ.",
			"2": "<sup>2</sup> စီၤအံၤၡဘိၡ့းအိၣ်ဒီးအသုးခိၣ်ခံဂၤလၢအမ့ၢ်သုးဖိခံဖု အခိၣ်, ပှၤဘအ့ရိးဖိလၢဘံၣ်ယၤမံၣ်အဒူၣ်ပူၤ, စီၤရံးမိၣ်အဖိခွါ, စီၤဘၤနါဒီးစီၤရ့ကးတဖၣ်လီၤ. (ပှၤဘအ့ရိးဘၣ်တၢ်ဂံၢ်ဃုာ်အီၤလၢဘံၣ်ယၤမံၣ်အဒူၣ်အကျါလီၤ.",
			"3": "<sup>3</sup> အဝဲသ့ၣ်တဖၣ်မ့ၢ်ပှၤဃ့ၢ်ပူၤဖျဲးအသးဆူဝ့ၢ်ကံးတယၣ်, တၢ်လီၢ်ဖဲအဝဲသ့ၣ်အိၣ်ဆိးတ့ၢ်ဝဲ, စးထီၣ်လၢန့ၣ်လံၤလံၤလီၤ.)",
			"4": "<sup>4</sup> စီၤစီလူးအစၢၤအသွဲၣ်အဂၤတဂၤမ့ၢ်ဝဲ စီၤယိနၤသၣ်အဖိခွါ စီၤမဖံဘိၡ့းလၢအသးအိၣ်ဝဲယဲၢ်နံၣ်, ဖဲစီၤစီလူးဒီးစီၤယိနၤသၣ်ဘၣ်တၢ်မၤသံအီၤအခါန့ၣ်လီၤ. ဖဲတၢ်ကစီၣ်လၢအဝဲသ့ၣ်သံအဂ့ၢ်ဟဲတုၤဝဲဆူဝ့ၢ်ယံးစရ့လးန့ၣ်, ပှၤပိာ်မုၣ်လၢအအံးထွဲကွၢ်ထွဲအီၤစိာ်ထီၣ်အီၤဒီးထွးထီၣ်ဃ့ၢ်ဝဲ, ဘၣ်ဆၣ်မ့ၢ်လၢအမၤအသးချ့ဒံးချ့ဒူးကဲာ်ဆိးအဃိ, ဖိသၣ်န့ၣ်လီၤတဲာ်ဒီးအခီၣ်ဟးဂီၤကွံာ်ဝဲဒၣ်လီၤ.",
			"5": "<sup>5</sup> စီၤရ့ကးဒီးစီၤဘၤနါဟးထီၣ်လဲၤဆူစီၤအံၤၡဘိၡ့းအဟံၣ် ဒီးလဲၤတုၤဝဲဖဲန့ၣ်ဖဲမုၢ်ထူၣ်ဃၣ်ဃၣ်, ဖဲစီၤအံၤၡဘိၡ့းမံလီၤဟံးန့ၢ်မုၢ်ထူၣ်အတၢ်အိၣ်ဘှံးအိၣ် သါအခါန့ၣ်လီၤ.",
			"6": "<sup>6</sup> ပိာ်မုၣ်လၢအခိးတြဲၤမံခ့တုၤအမံဘၣ်အသးဖဲအဃၤဘုကၠူၣ်အခါ န့ၣ်လီၤ. လၢတၢ်န့ၣ်အဃိစီၤရ့ကးဒီးစီၤဘၤနါလဲၤနုာ်ခူသူၣ်ဆူဟံၣ် ပူၤန့ၣ်လီၤ.",
			"7": "<sup>7</sup> တုၤလၢတၢ်အိပူၤတဘျီဃီအဝဲသ့ၣ်လဲၤနုာ်ဆူစီၤအံၤၡဘိၡ့း အမံဒၢးပူၤ, ဖဲအဝဲမံဘၣ်အသးဒီးအနၢ်လီၤဝဲအခါ, ဒီးမၤသံကွံာ်အီၤန့ၣ်လီၤ. အန့ၣ်ဒီးအဝဲသ့ၣ်ကျီတဲာ်ကွံာ်အခိၣ်ဒီး က့ၤစိာ်ဝဲဒီးလဲၤတၢ်သီတနၤကျၢၤလၢထံကျိယၢ်ဒ့ၣ် အတၢ်တြီၤပူၤန့ၣ်လီၤ.",
			"8": "<sup>8</sup> အဝဲသ့ၣ်က့ၤဟ့ၣ်ထီၣ်ခိၣ်သၣ်ဃံန့ၣ်ဆူစီၤပၤစီၤဒၤဝံးအအိၣ် ဖဲဝ့ၢ်ဃ့ဘြိၣ်, ဒီးစံးဘၣ်အီၤ, “အအံၤမ့ၢ်, နဒုၣ်နဒါစီၤစီလူးလၢအဃုမၤသံနၤ, အဖိခွါစီၤအံၤၡဘိၡ့း အခိၣ်န့ၣ်လီၤ. တနံၤအံၤယွၤဟ့ၣ်တၢ်ပျဲလၢကစၢ်စီၤပၤကဟ့ၣ်ကၣ် စီၤစီလူးဒီးအစၢၤအသွဲၣ်တဖၣ်အဂီၢ်န့ၣ်လီၤ.”",
			"9": "<sup>9</sup> စီၤဒၤဝံးစံးဆၢအဝဲသ့ၣ်, “ယဆိၣ်တၢ်တမံၤလၢယွၤလၢအမူဝဲ, လၢအအုၣ်က့ၤခီၣ်က့ၤယၤလၢကယဲၢ်တၢ်ဘၣ်ယိၣ်ဘၣ်ဘီခဲလၢာ်တဂၤ အမံၤအပူၤလီၤ.",
			"10": "<sup>10</sup> ပှၤစိာ်တၢ်ကစီၣ်တဂၤလၢအဟဲဆူယအိၣ်ဖဲဝ့ၢ်စိကလး ဒီးတဲဘၣ်တ့ၢ်ယၤလၢစီၤစီလူးအတၢ်သံအဂ့ၢ်န့ၣ် အဝဲဆိကမိၣ်ဝဲလၢအဟဲစိာ်န့ၢ်ယၤတၢ်ကစီၣ်အဂ့ၤန့ၣ်လီၤ. ယဖီၣ်အီၤဒီးမၢတၢ်မၤသံကွံာ်အီၤန့ၣ်လီၤ. တၢ်န့ၣ်မ့ၢ်ယတၢ်ဟ့ၣ်ဘျုးက့ၤအီၤလၢအဝဲတၢ်ကစီၣ်အဂ့ၤအဃိန့ၣ်လီၤ.",
			"11": "<sup>11</sup> ပှၤအၢဖိတဖၣ်လၢအမၤသံကွံာ် ပှၤတဂၤလၢအတၢ်ကမၣ်တအိၣ်ဘၣ်ဒီးမံဘၣ်အသးလၢအဟံၣ်ဒၣ်ဝဲအပူၤန့ၣ်, တၢ်ကဘၣ်အီၤနးန့ၢ်အန့ၣ်တက့ၢ်ဆံးဒိၣ်လဲၣ်. ခဲအံၤယကဟ့ၣ်ကၣ်သုလၢသုတၢ်မၤသံအီၤအဃိဒီး တြူာ်ကွံာ်သုလၢဟီၣ်ခိၣ်အမဲာ်ဖံးခိၣ်န့ၣ်လီၤ.”",
			"12": "<sup>12</sup> စီၤဒၤဝံးဟ့ၣ်လီၤအကလုၢ်ဒီးအဝဲအပှၤသုးဖိတဖၣ်မၤသံကွံာ် စီၤရ့ကးဒီးစီၤဘၤနါ, ဒီးဒီၣ်တဲာ်ကွံာ်အဝဲသ့ၣ်အစုတဖၣ်ဒီးအခိၣ်တဖၣ်ဒီးဘျးထီၣ် အဝဲသ့ၣ်အစိၣ်တဖၣ်လၢနိၣ်အိၣ်လၢဝ့ၢ်ဃ့ဘြိၣ်အပူၤအကပၤန့ၣ် လီၤ. အဝဲသ့ၣ်ဟံးထီၣ်စီၤအံၤၡဘိၡ့းအခိၣ်ဒီးဘျၢလီၤအီၤဖဲ စီၤအဘံန့ၢ်အသွၣ်ခိၣ်လၢဝ့ၢ်ဃ့ဘြိၣ်အပူၤန့ၣ်လီၤ."
		},
		"5": {
			"1": "<sup>1</sup> တုၤနုၤတစု, ကယဲၢ်ကီၢ်အံၣ်စရ့လးအဒူၣ်တဖၣ်လဲၤဆူစီၤဒၤဝံး အအိၣ်လၢဝ့ၢ်ဃ့ဘြိၣ်ဒီးစံးဘၣ်အီၤ, “ပမ့ၢ်နသွံၣ်နထံ, နဖံးနညၣ်ဒၣ်နဲလီၤ.",
			"2": "<sup>2</sup> လၢအပူၤကွံာ်, ဖဲစီၤစီလူးမ့ၢ်ဒံးပစီၤပၤအခါဒၣ်လဲာ်န့ၣ်, နဆှၢကီၢ်အံၣ်စရ့လးအပှၤဂီၢ်မုၢ်လၢတၢ်ဒုးအပူၤ, ဒီးယွၤအၢၣ်လီၤတ့ၢ်နၤလၢနကဆှၢအပှၤဂီၢ်မုၢ် ဒီးကဲထီၣ်အဝဲသ့ၣ်အပှၤပၢတၢ်န့ၣ်လီၤ.”",
			"3": "<sup>3</sup> လၢတၢ်န့ၣ်အဃိကယဲၢ်ပှၤခိၣ်ပှၤနၢ်လၢကီၢ်အံၣ်စရ့လးအပူၤဟဲဆူ စီၤပၤဒၤဝံးအအိၣ်ဖဲဝ့ၢ်ဃ့ဘြိၣ်န့ၣ်လီၤ. အဝဲမၤတၢ်ဒီသိၣ်ဒီမှံၤဒီးအဝဲသ့ၣ်လၢယွၤအမဲာ်ညါ, ဒီးအဝဲသ့ၣ်ဖှူစီၤဒၤဝံးဒ်သိးကကဲထီၣ်စီၤပၤလၢကီၢ်အံၣ်စရ့လးအဖီခိၣ်န့ၣ်လီၤ.",
			"4": "<sup>4</sup> ဖဲစီၤဒၤဝံးကဲထီၣ်စီၤပၤန့ၣ်အသးအိၣ်အနံၣ်သၢဆံဒီးအဝဲ ပၢတၢ်အနံၣ်လွံၢ်ဆံန့ၣ်လီၤ.",
			"5": "<sup>5</sup> အဝဲမၤတၢ်လၢဝ့ၢ်ဃ့ဘြိၣ်အပူၤလၢကီၢ်ယူဒၤအဖီခိၣ်နွံနံၣ် တခီဒီးလၢဝ့ၢ်ယရူၤၡအပူၤလၢကီၢ်အံၣ်စရ့လးဒီးကီၢ်ယူဒၤခဲ လၢာ်အဖီခိၣ်, သၢဆံသၢနံၣ်န့ၣ်လီၤ.",
			"6": "<sup>6</sup> အဆၢကတီၢ်တုၤဃီၤဝဲလၢစီၤပၤဒၤဝံးဒီးအပှၤတဖၣ်ကလဲၤထီၣ် ဒုးဝ့ၢ်ယရူၤၡလ့ၣ်လီၤ. ပှၤယဘူၣ်ဖိတဖၣ်လၢအအိၣ်ဖဲန့ၣ်ဆိကမိၣ်ဝဲလၢစီၤဒၤဝံး မၤနၢၤဝ့ၢ်အံၤတမ့ၢ်ကသ့ဘၣ်အဃိ, အဝဲသ့ၣ်စံးဘၣ်အီၤ, “နဟဲနုာ်ဖဲအံၤတန့ၢ်နီတစုဘၣ်. ပှၤမဲာ်ဘျီၣ်တဖၣ်ဒီးပှၤခီၣ်ဟးဂီၤတဖၣ်ဒၣ်လဲာ်, တြီဆၢကွံာ်နၤသ့ဝဲလီၤ.”",
			"7": "<sup>7</sup> (ဘၣ်ဆၣ်ဒီးစီၤဒၤဝံးမၤန့ၢ်ကွံာ်အဝဲသ့ၣ်အဝ့ၢ်စံယိၣ်အတိာ် ဒီးတၢ်န့ၣ်ဘၣ်တၢ်သ့ၣ်ညါအီၤဒ်စီၤဒၤဝံးအဝ့ၢ်န့ၣ်လီၤ.)",
			"8": "<sup>8</sup> လၢမုၢ်နံၤအဝဲန့ၣ်စီၤဒၤဝံးစံးဘၣ်အပှၤတဖၣ်, “မ့ၢ်ပှၤဖဲအံၤတဂၤဂၤလၢအသးဟ့ပှၤယဘူၣ်ဖိထဲသိးယၤန့ၣ် အိၣ်ဧါ. မ့ၢ်အမ့ၢ်တၢ်သးဟ့တုၤလၢတၢ်အဲၣ်ဒီးမၤသံအဝဲသ့ၣ်န့ၣ်ဧါ. မ့မ့ၢ်ဒ်န့ၣ်အဃိဒီး, လဲၤထီၣ်ခီဖျိထံအကျိၤဒီးဒုးပှၤမဲာ်ဘျီၣ်, ခီၣ်ဟးဂီၤအဖှီၣ်တဖၣ်တက့ၢ်.” (လၢတၢ်န့ၣ်အဃိတၢ်စံးဝဲလၢ, “ပှၤမဲာ်ဘျီၣ်ဒီးပှၤခီၣ်ဟးဂီၤတဖၣ်န့ၣ်လဲၤနုာ်ဆူယွၤအဟံၣ် တသ့ဘၣ်” န့ၣ်လီၤ.",
			"9": "<sup>9</sup> ဖဲအမၤန့ၢ်တိာ်န့ၣ်ဝံၤဒီး, စီၤဒၤဝံးအိၣ်ဆိးဝဲလၢအပူၤ ဒီးယုၢ်န့ၢ်အမံၤလၢ, “စီၤဒၤဝံးအဝ့ၢ်” န့ၣ်လီၤ. အဝဲသူၣ်ထီၣ်ဝ့ၢ်ဝးတရံးတၢ်လီၢ်န့ၣ်, စးထီၣ်လၢတၢ်လီၢ်လၢဟီၣ်ခိၣ်ဘၣ်တၢ်မၤပှဲၤအီၤ, လၢအအိၣ်ဝဲဖဲတၢ်လူၢ်အမုၢ်ထီၣ်တခီန့ၣ်လီၤ.",
			"10": "<sup>10</sup> အဝဲအဂံၢ်အဘါဆူၣ်ထီၣ်အါထီၣ်တဘိယူၢ်ဃီန့ၣ်လီၤ. အဂ့ၢ်ဒ်အံၤ, ယွၤ, သ့တၢ်လၢာ်ကစၢ်ယွၤအိၣ်ဒီးအီၤအဃိလီၤ.",
			"11": "<sup>11</sup> ဝ့ၢ်ထါယၢၣ်အစီၤပၤစီၤဃံရၣ်ဆှၢလီၤတၢ်မၤကူၣ်မၤကၤအခၢၣ်စး တဖုဆူစီၤဒၤဝံးအအိၣ်လီၤ. အဝဲဆှၢလီၤန့ၢ်အီၤလၢသ့ၣ်ဆှိးအ့ရ့းအကျီၣ်တဖၣ်ဃုာ်ဒီး ပှၤစုသ့ဖိတဖၣ်လၢအမၤတၢ်လၢသ့ၣ်သ့ဒီးပှၤလၢအမၤတၢ်လၢလၢၢ်သ့တဖၣ် ဒ်သိးကဘှီထီၣ်စီၤပၤအနီတဖျၢၣ်အဂီၢ်န့ၣ်လီၤ.",
			"12": "<sup>12</sup> လၢတၢ်န့ၣ်အဃိ, စီၤဒၤဝံးသ့ၣ်ညါဝဲလၢယွၤပာ်ထီၣ်အီၤဂၢၢ်ဂၢၢ်ကျၢၤကျၢၤ ဒ်ကီၢ်အံၣ်စရ့လးအစီၤပၤအသိးဒီးမၤဘီၣ်ထီၣ် ညီထီၣ်အဘီအမုၢ်လၢအပှၤဂီၢ်မုၢ်အဃိန့ၣ်လီၤ.",
			"13": "<sup>13</sup> တုၤအသုးအလီၢ်လၢဝ့ၢ်ဃ့ဘြိၣ်ဆူဝ့ၢ်ယရူၤၡလ့ၣ်ဝံၤအလီၢ်ခံန့ၣ်, စီၤဒၤဝံးဟံးန့ၢ်အါထီၣ်အသံမါတဖၣ်ဒီးအမါတဖၣ်ဒီးအိၣ်အါထီၣ်ဒီး အဖိခွါတဖၣ်ဒီးအဖိမုၣ်တဖၣ်န့ၣ်လီၤ.",
			"14": "<sup>14</sup> ဖိလၢလာ်တဖၣ်အံၤမ့ၢ်ပှၤတဖၣ်လၢအအိၣ်ဖျဲၣ်ထီၣ်လၢအဂီၢ် လၢဝ့ၢ်ယရူၤၡလ့ၣ်အပူၤန့ၣ်လီၤ. စီၤၡးမူၤ, စီၤၡိၤဘာ်, စီၤနၤသၣ်, စီၤၡလိၤမိၤ,",
			"15": "<sup>15</sup> စီၤယံးဘဃၢ်, စီၤအလံၡူၤ, စီၤန့းဖ့း, စီၤယၤဖံ,",
			"16": "<sup>16</sup> စီၤအလံၡမၤ, စီၤအလံဒး ဒီးစီၤအလံဖလ့ တဖၣ်န့ၣ်လီၤ.",
			"17": "<sup>17</sup> ပှၤဖလ့ၡသးဖိတဖၣ်ဘၣ်တၢ်တဲဘၣ်အီၤလၢစီၤဒၤဝံး ဘၣ်တၢ်ဒုးကဲထီၣ်အီၤလၢကီၢ်အံၣ်စရ့လးအစီၤပၤအဃိ, အဝဲသ့ၣ်အသုးမုၢ် ဟးထီၣ်ဒ်သိးကဟဲဃုဖီၣ်စီၤဒၤဝံးအဂီၢ်န့ၣ်လီၤ. ဖဲစီၤဒၤဝံးနၢ်ဟူဘၣ်တၢ်ဂ့ၢ်အံၤန့ၣ်, အဝဲလဲၤဆူတၢ်လီၢ်တပူၤဖဲတၢ်မၤခၢၣ်သနၢၣ်အီၤန့ၣ်လီၤ.",
			"18": "<sup>18</sup> ပှၤဖလ့ၡသးဖိတဖၣ်ဟဲတုၤဝဲဆူရၤဖၤအတၢ်တြီၤပူၤဒီးမၤန့ၢ် အီၤန့ၣ်လီၤ.",
			"19": "<sup>19</sup> စီၤဒၤဝံးသံကွၢ်ယွၤ, “မ့ၢ်ယကဘၣ်ဒုးပှၤဖလ့ၡသးဖိတဖၣ်န့ၣ်ဧါ. မ့ၢ်နကဟ့ၣ်ယၤလၢတၢ်မၤနၢၤန့ၣ်ဧါ.” ယွၤစံးဆၢဝဲဒၣ်, “မ့ၢ်, လဲၤဒုးတက့ၢ်. ယကဟ့ၣ်နၤလၢတၢ်မၤနၢၤန့ၣ်လီၤ.”",
			"20": "<sup>20</sup> လၢတၢ်န့ၣ်အဃိ, စီၤဒၤဝံးလဲၤဝဲဆူဝ့ၢ်ဘဧၤလးပရၤစံၣ်ဒီး ဖဲန့ၣ်အဝဲမၤနၢၤကွံာ်ပှၤဖလ့ၡသးဖိတဖၣ်န့ၣ်လီၤ. အဝဲစံးဝဲဒၣ်, “ယွၤမၤဟးဂီၤကွံာ်ယဒုၣ်ယဒါတဖၣ်ဒ်ထံလုၣ်ဘၢတၢ်အသိးန့ၣ်လီၤ.” ဒီးလၢတၢ်န့ၣ်အဃိတၢ်လီၢ်န့ၣ်ဘၣ်တၢ်ကိးအီၤလၢဘဧၤလး ပရၤစံၣ်န့ၣ်လီၤ.",
			"21": "<sup>21</sup> ဖဲပှၤဖလ့ၡသးဖိတဖၣ်ဃ့ၢ်ကွံာ်ဝဲန့ၣ်အဝဲသ့ၣ် ပာ်တီၢ်အတၢ်ဂီၤတၢ်ဖီၣ်တဖၣ်လၢအလီၢ်ခံ, ဒီးစီၤဒၤဝံးဒီးအပှၤတဖၣ်စိာ်ကွံာ်တၢ်သ့ၣ်တဖၣ်န့ၣ်လီၤ.",
			"22": "<sup>22</sup> အန့ၣ်ဝံၤဒီးပှၤဖလ့ၡသးဖိတဖၣ်လဲၤဆူရၤဖၤအတၢ်တြီၤပူၤဒီး မၤန့ၢ်ကွံာ်ကဒီးတၢ်လီၢ်န့ၣ်လီၤ.",
			"23": "<sup>23</sup> မၤကဒီးတစု, စီၤဒၤဝံးသံကွၢ်တၢ်လၢယွၤဒီးယွၤစံးဆၢ အီၤ, “လဲၤဒုးအဝဲသ့ၣ်ဖဲအံၤတဂ့ၤ. မ့မ့ၢ်လဲၤတရံးဒီးကတဲာ်ကတီၤသုသးဒ်သိးသုကလဲၤဒုးအီၤလၢ အဂၤတကပၤဖဲအဘူးဒီးပံၢ်သလီအထူၣ်တဖၣ်န့ၣ်တက့ၢ်.",
			"24": "<sup>24</sup> ဖဲသုနၢ်ဟူတၢ်လဲၤထီၣ်ဒုးတၢ်အသီၣ်လၢသ့ၣ်တဖၣ်အစိးခံန့ၣ်, လဲၤထီၣ်ဒုးတၢ်တက့ၢ်. အဂ့ၢ်ဒ်အံၤ, ယကလဲၤထီၣ်ဆိ လၢသုမဲာ်ညါလၢတၢ်မၤနၢၤကွံာ်ပှၤဖလ့ၡသးဖိအသုးမုၢ်အဂီၢ် န့ၣ်လီၤ.”",
			"25": "<sup>25</sup> စီၤဒၤဝံးမၤတ့ၢ်ဒ်ယွၤမၤလိာ်တ့ၢ်အီၤအသိးအဃိ, အဝဲနီၣ်ကဒါကွံာ်ပှၤဖလ့ၡသးဖိတဖၣ်လၢကျဲဒီဘိစးထီၣ်လၢ ဝ့ၢ်က့ဘၤတုၤဆူဝ့ၢ်က့စၢ်သ့ဝဲလီၤ."
		},
		"6": {
			"1": "<sup>1</sup> မၤကဒီးတစု, စီၤဒၤဝံးကိးဖှိၣ်သုးဖိအဂ့ၤကတၢၢ်လၢ ကီၢ်အံၣ်စရ့လးအပူၤ, ခဲလၢာ်မ့ၢ်ဝဲသၢကလးဂၤန့ၣ်,",
			"2": "<sup>2</sup> ဒီးလဲၤကိးအီၤဆူကီၢ်ယူဒၤအဝ့ၢ်ဘၤလ့ၤဒ်သိးကဟဲက့ၤစိာ် ကစၢ်ယွၤအတၢ်အၢၣ်လီၤအီလီၤအတလါစီဆှံ, လၢတၢ်ကိးအီၤလၢယွၤသ့တၢ်လၢာ်အမံၤ ဒီးဘၣ်တၢ်ပာ်ထီၣ်တ့ၢ်အီၤလၢလီၢ်ပစိာ်လၢအအိၣ်ခ့ရူာ်တဖၣ်အလိၤ, လၢအအိၣ်ဖဲန့ၣ်, န့ၣ်လီၤ.",
			"3": "<sup>3</sup> အဝဲသ့ၣ်ဟံးထီၣ်အီၤလၢစီၤအဘံနဒၤအဟံၣ်လၢအအိၣ်ဝဲလၢ ကစၢၢ်ဒီခိၣ်န့ၣ်ဒီးပာ်ထီၣ်အီၤလၢလ့ၣ်အသီတဆိအလိၤန့ၣ်လီၤ. စီၤအဘံနဒၤအဖိခွါတဖၣ်လၢအမ့ၢ် စီၤဧူးစၤဒီးစီၤအဃံယိၤ ဆှၢလ့ၣ်န့ၣ်,",
			"4": "<sup>4</sup> အိၣ်ဒီးစီၤအဃံယိၤလၢအဟးဝဲလၢတၢ်မဲာ်ညါန့ၣ်လီၤ.",
			"5": "<sup>5</sup> စီၤဒၤဝံးဒီးကယဲၢ်ပှၤအံၣ်စရ့လးဖိတဖၣ်ဂဲၤကလံာ် ဒီးသူၣ်ဝံၣ်သးဆၢလၢာ်ဂံၢ်လၢာ်ဘါဒ်သိးကမၤလၤကပီၤယွၤအဂီၢ်န့ၣ်လီၤ. အဝဲသ့ၣ်ဒ့တနၢ်တဖၣ်, သီတူၢ်တဖၣ်, ဒၢတဖၣ်, ပှ့ၤသၣ်တဖၣ်, ဒီးစှၢၢ်စှံးတဖၣ်န့ၣ်လီၤ.",
			"6": "<sup>6</sup> ဖဲအဝဲသ့ၣ်ဟဲတုၤဝဲဆူစီၤနၤကိၢ်အကြဲၢ်ပူၤန့ၣ်မ့ၢ်လၢဂီၤ ဖံးဖါတဖၣ်အခီၣ်ဘၣ်တိၢ်အဃိ, စီၤဧူးစၤယူာ်ထီၣ်အစုဒီးဖီၣ်ဃာ် ယွၤအတၢ်အၢၣ်လီၤအီလီၤအတလါစီဆှံန့ၣ်လီၤ.",
			"7": "<sup>7</sup> တဘျီဃီန့ၣ်ယွၤ, ကစၢ်ယွၤအသးဒိၣ်ထီၣ်ဘၣ်စီၤဧူးစၤဒီးမၤသံကွံာ်အီၤ လၢအတယူးယီၣ်တၢ်အဃိန့ၣ်လီၤ. စီၤဧူးစၤသံဖဲန့ၣ်လၢယွၤအတၢ်အၢၣ်လီၤအီလီၤအတလါစီဆှံ အဃၢၤန့ၣ်လီၤ.",
			"8": "<sup>8</sup> လၢတၢ်န့ၣ်အဃိ, စးထီၣ်ဖဲန့ၣ်တၢ်လီၢ်အံၤဘၣ်တၢ်ကိးအီၤလၢ ဖ့းရ့းဧူးစၤန့ၣ်လီၤ. စီၤဒၤဝံးအသးဒိၣ်ကဲၤထီၣ်ဝဲ မ့ၢ်လၢယွၤစံၣ်ညီၣ်စီၤဧူးစၤလၢတၢ်သးထီၣ်အပူၤအဃိန့ၣ်လီၤ.",
			"9": "<sup>9</sup> တုၤနုၤတစုစီၤဒၤဝံးပျံၤဘၣ်ယွၤဒီးစံးဝဲဒၣ်, “ယက့ၤစိာ်ယွၤအတၢ်အၢၣ်လီၤအီလီၤအတလါစီဆှံဃုာ်ဒီးယၤခဲအံၤကသ့ဒ်လဲၣ်.”",
			"10": "<sup>10</sup> လၢတၢ်န့ၣ်အဃိ, အဝဲပာ်လီၤတ့ၢ်အသးလၢတက့ၤစိာ်လၢၤယွၤအတၢ် အၢၣ်လီၤအီလီၤအတလါစီဆှံန့ၣ်ဒီးအီၤဆူဝ့ၢ်ယရူၤရှလ့ၣ်ဘၣ်န့ၣ်လီၤ. အခိၣ်တလိာ်အဝဲဃၣ်ကွံာ်အသးလၢကျဲဒီးလဲၤစိာ်အီၤဆူ ပှၤအိၣ်ဆိးဖဲဝ့ၢ်ကးအပူၤစီၤဧိၤဘ့းအ့ဒိၣ်အဟံၣ်န့ၣ်လီၤ.",
			"11": "<sup>11</sup> ယွၤအတၢ်အၢၣ်လီၤအီလီၤအတလါစီဆှံအိၣ်ဖဲန့ၣ်သၢလါဒီး ယွၤဆိၣ်ဂ့ၤစီၤဧိၤဘ့းအ့ဒိၣ်ဒီးအဟံၣ်ဖိဃီဖိန့ၣ်လီၤ.",
			"12": "<sup>12</sup> စီၤပၤစီၤဒၤဝံးနၢ်ဟူဘၣ်ဝဲလၢ, မ့ၢ်လၢယွၤအတၢ်အၢၣ်လီၤအီ လီၤအတလါစီဆှံအဃိ, ယွၤဆိၣ်ဂ့ၤစီၤဧိၤဘ့းအ့ဒိၣ်အဟံၣ်ဖိဃီဖိဒီး ကယဲၢ်တၢ်အိၣ်ဒီးအီၤခဲလၢာ်န့ၣ်လီၤ. လၢတၢ်န့ၣ်အဃိအဝဲစိာ်ထီၣ်ယွၤအတၢ်အၢၣ်လီၤအီလီၤအတလါစီဆှံ လၢစီၤဧိၤဘ့းအ့ဒိၣ်အဟံၣ်ဒီးက့ၤစိာ်အီၤဆူ ဝ့ၢ်ယရူၤရှလ့ၣ်အိၣ်ဒီးတၢ်မၤမူးဖးဒိၣ်တမူးန့ၣ်လီၤ.",
			"13": "<sup>13</sup> ဖဲပှၤတဖၣ်လၢအစိာ်ထီၣ်ယွၤအတၢ်အၢၣ်လီၤအီလီၤအတလါစီဆှံ ခါထီၣ်အခီၣ်ကါဃုကါဝံၤအလီၢ်ခံန့ၣ်, စီၤဒၤဝံးမၢအအိၣ်ကတီၢ်ဖဲအဝဲလုၢ်ထီၣ်ပာ်ထီၣ်ကျီၢ်ဖါတဒု ဒီးဂီၤဖံးဖိအဘီၣ်တဒုဆူယွၤအအိၣ်အခါန့ၣ်လီၤ.",
			"14": "<sup>14</sup> စီၤဒၤဝံးကူဒၣ်ထဲတၢ်ကံးယာ်လုၣ်ဖီဝါကဆှၣ်ဖိတဘ့ၣ်လၢအယီၢ် ဒ့လိၤဒီးဂဲၤကလံာ်လၢာ်သူၣ်လၢာ်သးလၢတၢ်မၤလၤကပီၤယွၤအဂီၢ် န့ၣ်လီၤ.",
			"15": "<sup>15</sup> မၤသးဒ်န့ၣ်ဒီးအဝဲဒီးကယဲၢ်ပှၤအံၣ်စရ့လးဖိခဲလၢာ် က့ၤစိာ်ထီၣ်ယွၤအတၢ်အၢၣ်လီၤအီလီၤအတလါစီဆှံဆူဝ့ၢ်ယရူၤရှလ့ၣ်အိၣ် ဒီးတၢ်သူၣ်ခုသးခုအတၢ်ကိးပသူထီၣ်ဒီးကွဲၤတဖၣ်အသီၣ်န့ၣ်လီၤ.",
			"16": "<sup>16</sup> တုၤတလါစီဆှံန့ၣ်ဘၣ်တၢ်က့ၤစိာ်နုာ်အီၤဆူဝ့ၢ်ပူၤဒီး, စီၤစီလူးအဖိမုၣ်နီၢ်မံၤကၤလးကွၢ်ဃီၤတၢ်လၢပဲတြီဖိဒီး ထံၣ်ဘၣ်စီၤပၤစီၤဒၤဝံးဂဲၤကလံာ်ဒီးစံၣ်ဝ့ၤစံၣ်ဝီၤလၢယွၤ အမဲာ်ညါသတးဒီးပိာ်မုၣ်န့ၣ်အသးဘၣ်အၢအီၤလၢအသးကံၢ်ပူၤန့ၣ် လီၤ.",
			"17": "<sup>17</sup> အဝဲသ့ၣ်ဟဲစိာ်ဃီၤတလါစီဆှံန့ၣ်ဒီးပာ်ထီၣ်အီၤလၢအလီၢ်ဖဲ ယွၤအဒဲစီဆှံပူၤ, တၢ်လီၢ်ဖဲစီၤဒၤဝံးမၤပာ်န့ၢ်အလီၢ်န့ၣ်လီၤ. အန့ၣ်ဝံၤဒီးအဝဲလုၢ်ထီၣ်တၢ်လုၢ်တၢ်ပာ်တဖၣ် ဒီးတၢ်လုၢ်မၤဃူမၤဖိးတဖၣ်ဆူယွၤအအိၣ်န့ၣ်လီၤ.",
			"18": "<sup>18</sup> ဖဲအဝဲလုၢ်ထီၣ်ပာ်ထီၣ်တၢ်လုၢ်တၢ်ပာ်တဖၣ်ဝံၤန့ၣ်, အဝဲဆိၣ်ဂ့ၤပှၤဂီၢ်မုၢ်လၢယွၤ, သ့တၢ်လၢာ်ကစၢ်အမံၤအပူၤ,",
			"19": "<sup>19</sup> ဒီးဟ့ၣ်နီၤလီၤတၢ်အီၣ်တၢ်အီတဖၣ်ဆူအဝဲသ့ၣ်ခဲလၢာ်အအိၣ်န့ၣ် လီၤ. အဝဲဟ့ၣ်လီၤပိာ်ခွါဒီးပိာ်မုၣ်တဂၤစုာ်စုာ်လၢကီၢ်အံၣ်စရ့လး အပူၤ, လၢကိၣ်တဂၤတလိၣ်, တၢ်ညၣ်အကၣ်တဂၤတလိၣ်ဒီးစပံးသၣ်ဃ့တနီၤန့ၣ်လီၤ. အန့ၣ်ဝံၤဒီးပှၤကိးဂၤဒဲးက့ၤဆူအဟံၣ်န့ၣ်လီၤ.",
			"20": "<sup>20</sup> တၢ်န့ၣ်ဝံၤအလီၢ်ခံ, ဖဲစီၤဒၤဝံးက့ၤဆူအဟံၣ် ဒ်သိးကဆၢဂ့ၤဆၢဝါအဟံၣ်ဖိဃီဖိန့ၣ်နီၢ်မံၤကၤလးဟးထီၣ်လၢကသဂၢၢ်အီၤအဂီၢ်လီၤ. ပိာ်မုၣ်န့ၣ်စံးဝဲ, “တနံၤအံၤ, ကီၢ်အံၣ်စရ့လးအစီၤပၤမၤဒိၣ်ထီၣ်အမံၤတဖျၢၣ်လၢအဂီၢ်ဒၣ်ဝဲန့ၣ်လီၤ. အဝဲပာ်ဖျါထီၣ်တ့ၢ်အသးဒ်တၢ်ပျုၢ်တဂၤအသိး လၢအဝဲအပဒိၣ်ပပှၢ်တဖၣ်ဒီးအကုၢ်ပိာ်မုၣ်တဖၣ်အမဲာ်ညါန့ၣ်လီၤ.”",
			"21": "<sup>21</sup> စီၤဒၤဝံးစံးဆၢဝဲဒၣ်, “ယဂဲၤကလံာ်ဒ်သိးယကမၤလၤကပီၤယွၤ, ပှၤလၢအဃုထၢထီၣ်ယၤလၢနပၢ်ဒီးအဟံၣ်ဖိ ဃီဖိအလီၢ်, ဒ်သိးကဒုးကဲထီၣ်ယၤအပှၤဂီၢ်မုၢ်အခိၣ်အနၢ်တဂၤ န့ၣ်လီၤ. ဒီးယကဂဲၤကလံာ်ဒံးဆူညါလၢတၢ်မၤလၤကပီၤယွၤအဂီၢ်,",
			"22": "<sup>22</sup> ဒီးမၤလီၤယသူးယသ့ၣ်အါန့ၢ်အအံၤတက့ၢ်လီၤ. နဆိကမိၣ်လၢယမ့ၢ်တၢ်ကလီကလီ, ဘၣ်ဆၣ်ဒီးပိာ်မုၣ်ဖိတဖၣ်န့ၣ်ကဆိကမိၣ်ဒိၣ်ယၤလီၤ.”",
			"23": "<sup>23</sup> စီၤစီလူးအဖိမုၣ်နီၢ်မံၤကါလးန့ၣ်အဖိတအိၣ်ဘၣ်နီတဂၤ, နီတစုဘၣ်."
		},
		"7": {
			"1": "<sup>1</sup> စီၤပၤဒၤဝံးအိၣ်ဂၢၢ်ဆိးကျၢၤဝဲလၢအနူၢ်ပူၤစီၤပူၤဒီး ယွၤကဟုဘံၣ်ကယာ်ဘၢအီၤပူၤဖျဲးဒီးကယဲၢ်အဒုၣ်အဒါတဖၣ်န့ၣ် လီၤ.",
			"2": "<sup>2</sup> တုၤနုၤတစုစီၤပၤစံးဘၣ်ဝံနၤသၣ်, “ယအိၣ်ဆိးဖဲအံၤလၢ ဟံၣ်တဖျၢၣ်လၢအဘၣ်တၢ်ဘှီထီၣ်အီၤလၢသ့ၣ်ဆှိအ့ရ့းအပူၤလီၤ. မ့မ့ၢ်ကစၢ်ယွၤအတၢ်အၢၣ်လီၤအီလီၤအတလါစီဆှံန့ၣ်ဘၣ်တၢ်ပာ် အီၤလၢဒဲတဖျၢၣ်အပူၤလီၤ.”",
			"3": "<sup>3</sup> စီၤနၤသၣ်စံးဆၢဝဲ, “ကယဲၢ်တၢ်တမံၤလၢ်လၢ်လၢအအိၣ်လၢနသးပူၤန့ၣ်မၤအီၤတက့ၢ်. အဂ့ၢ်ဒ်အံၤ, ယွၤအိၣ်ဒီးနၤလီၤ.”",
			"4": "<sup>4</sup> ဘၣ်ဆၣ်ဒီးမုၢ်နၤအဝဲန့ၣ်ယွၤစံးဘၣ်စီၤနၤသၣ်,",
			"5": "<sup>5</sup> “လဲၤဒီးတဲဘၣ်ယခ့ယပှၤစီၤဒၤဝံးလၢယစံးဘၣ်အီၤဒ်အံၤ, နတမ့ၢ်ပှၤတဂၤလၢကဘၣ်သူၣ်ထီၣ်တၢ်လုၢ်ဟံၣ်တဖျၢၣ်လၢယကအိၣ်လၢ အပူၤန့ၣ်ဘၣ်.",
			"6": "<sup>6</sup> စးထီၣ်မုၢ်တနံၤလၢယမၤပူၤဖျဲးတ့ၢ်ကီၢ်အံၣ်စရ့လးအပှၤဂီၢ် မုၢ်လၢကီၢ်အဲၤကူပတူးအပူၤတုၤခဲကနံၣ်တစုန့ၣ်ယလဲၤဝ့ၤဝီၤ တၢ်ဒီးအိၣ်ဆိးလၢဒဲတဖျၢၣ်အပူၤန့ၣ်လီၤ.",
			"7": "<sup>7</sup> လၢကယဲၢ်ယတၢ်လဲၤဃုာ်တၢ်ဒီးကီၢ်အံၣ်စရ့လးအပှၤဂီၢ်မုၢ်အပူၤန့ၣ်, ယတသံကွၢ်ဘၣ်ပှၤခိၣ်ပှၤနၢ်တဂၤဂၤလၢယဃုထၢပာ်လီၤအီၤနီတစုလၢ, ဘၣ်မနုၤအဝဲသ့ၣ်တသူၣ်ထီၣ်န့ၢ်ယၤတၢ်လုၢ်ဟံၣ်တဖျၢၣ် လၢအဘၣ်တၢ်ဘှီထီၣ်အီၤလၢသ့ၣ်ဆှိအ့ရ့းလဲၣ်, န့ၣ်ဘၣ်.",
			"8": "<sup>8</sup> လၢတၢ်န့ၣ်အဃိတဲဘၣ်ယခ့ယပှၤစီၤဒၤဝံလၢယၤ, ယွၤသ့တၢ်လၢာ်စံးဘၣ်အီၤဒ်အံၤ, ယဟံးထီၣ်နၤလၢတၢ်ကွၢ်ထွဲသိဖိတဖၣ် လၢပျီတဖၣ်အပူၤဒီးဒုးကဲထီၣ်နၤလၢပှၤပၢဘၣ်ယပှၤ ဂီၢ်မုၢ်အံၣ်စရ့လးန့ၣ်လီၤ.",
			"9": "<sup>9</sup> ယအိၣ်တ့ၢ်ဒီးနၤဖဲနလဲၤတၢ်တပူၤလၢ်လၢ်ဒီးယမၤနၢၤတ့ၢ်ကယဲၢ် နဒုၣ်နဒါခဲလၢာ်ဖဲနလဲၤထီၣ်ဒုးတၢ်န့ၣ်လီၤ. ယကဒုးမံၤဟူသၣ်ဖျါနၤထဲသိးခိၣ်နၢ်အဒိၣ်ကတၢၢ်တဖၣ် လၢဟီၣ်ခိၣ်ချၢန့ၣ်လီၤ.",
			"10": "<sup>10</sup> ယဃုထၢတ့ၢ်တၢ်လီၢ်တတီၤလၢပှၤဂီၢ်မုၢ်အံၣ်စရ့လးအဂီၢ် ဒီးသူၣ်လီၤဆီလီၤအဝဲသ့ၣ်ဖဲန့ၣ်, ဖဲအဝဲသ့ၣ်ကအိၣ်ဆိးဝဲ တအိၣ်ဘၣ်ဒီးတၢ်မၤအၢမၤနးအီၤနီတစုဘၣ်န့ၣ်လီၤ. စးထီၣ်လၢအဝဲသ့ၣ်နုာ်လီၤဆူကီၢ်အံၤအပူၤလံၤလံၤန့ၣ်, အဝဲသ့ၣ်ဘၣ်တၢ်ဒုးအီၤလၢပှၤမၤတၢ်လၢတၢ်စုဆူၣ်ခီၣ်တကးအပူၤ တဖၣ်လီၤ.",
			"11": "<sup>11</sup> ဘၣ်ဆၣ်ဒီးတၢ်အံၤတမၤကဒီးအသးလၢၤဘၣ်. ယအၢၣ်လီၤအီၤလီၤလၢယကကဟုကယာ်နၤလၢနဒုၣ်နဒါခဲလၢာ်, ဒီးဟ့ၣ်လီၤနၤလၢနစၢၤနသွဲၣ်တဖၣ်န့ၣ်လီၤ.",
			"12": "<sup>12</sup> ဖဲနသံဒီးဘၣ်တၢ်ခူၣ်လီၤကွံာ်နၤဃုာ်ဒီးနမိၢ်ပၢ်ဖံဖုလၢ ပျၢၤတဖၣ်န့ၣ်, ယကဒုးကဲထီၣ်နဖိခွါတဖၣ်အကျါတဂၤ လၢစီၤပၤဒီးဒုးဆူၣ်ထီၣ်အဘီအမုၢ်န့ၣ်လီၤ.",
			"13": "<sup>13</sup> အဝဲကမ့ၢ်ပှၤတဂၤလၢကသူၣ်ထီၣ်တၢ်လုၢ်ဟံၣ်တဖျၢၣ်လၢယဂီၢ်ဒီး ယကမၤလီၤတံၢ်လၢအဝဲအစၢၤအသွဲၣ်ကပၢတၢ်ဆူညါလီၤစိၤလီၤထီန့ၣ်လီၤ.",
			"14": "<sup>14</sup> ယကမ့ၢ်အဝဲအပၢ်, ဒီးအဝဲကမ့ၢ်ယဖိခွါလီၤ. ဖဲအဝဲမၤကမၣ်တၢ်န့ၣ်ယကစံၣ်ညီၣ်အီၤဒ်ပၢ်တဂၤစံၣ်ညီၣ်အဖိခွါ အသိးန့ၣ်လီၤ.",
			"15": "<sup>15</sup> ဘၣ်ဆၣ်ဒီးယတထုးကွံာ်ဘၣ်ယတၢ်ဆီၣ်ထွဲမၤစၢၤအီၤဒ်ယမၤဘၣ်တ့ၢ် စီၤစီလူး, ပှၤတဂၤလၢယသုးကွံာ်အီၤဒ်သိးနကဲထီၣ်စီၤပၤကသ့အဂီၢ်, အသိးန့ၣ်ဘၣ်.",
			"16": "<sup>16</sup> နကအိၣ်ဒီးနစၢၤနသွဲၣ်တဖၣ်ထီဘိ, ဒီးယကဒုးအိၣ်ဂၢၢ်ဆိးကျၢၤ နဘီနမုၢ်လီၤထူလီၤယိာ်လီၤ. နစၢၤနသွဲၣ်အတၢ်ပၢတၢ်ပြးန့ၣ်အကတၢၢ်တအိၣ်ဘၣ်နီတစု ဘၣ်.”",
			"17": "<sup>17</sup> စီၤနၤသၣ်တဲဘၣ်စီၤဒၤဝံး, ကယဲၢ်တၢ်ကိးမံၤဒဲးလၢကစၢ်ယွၤ လီၣ်ဖျါထီၣ်န့ၢ်အီၤန့ၣ်လီၤ.",
			"18": "<sup>18</sup> တုၤနုၤတစု, စီၤပၤစီၤဒၤဝံးလဲၤနုာ်ဆူယွၤအဒဲစီဆှံလၢ ယွၤအိၣ်ဝဲဆိးဝဲအပူၤ, ဆ့ၣ်နီၤဝဲဒီးဘါထုကဖၣ်ဝဲ, “ယွၤ, ပၢဘၣ်တၢ်ခဲလၢာ်ကစၢ်ဧၢ, ယၤမ့ၢ်ဂ့ၤ, ယပှၤဟံၣ်ဖိဃီဖိမ့ၢ်ဂ့ၤ, တကြၢးဘၣ်ဒီးတၢ်လၢနမၤတ့ၢ်အီၤလၢယဂီၢ်န့ၣ်ဘၣ်.",
			"19": "<sup>19</sup> အန့ၣ်ဒၣ်လဲာ်, ခဲကနံၣ်အံၤ, ယွၤပၢဘၣ်တၢ်ခဲလၢာ်ကစၢ်ဧၢ, နမၤတၢ်အါန့ၢ်အန့ၣ်တက့ၢ်လီၤ. နမၤတ့ၢ်တၢ်အၢၣ်လီၤအီလီၤတဖၣ်ဘၣ်ဃးဒီးယစၢၤယသွဲၣ်တဖၣ်လၢ နံၣ်လၢအကဟဲတဖၣ်အပူၤန့ၣ်လီၤ. ဒီးယွၤ, ပၢဘၣ်တၢ်ခဲလၢာ်ကစၢ်ဧၢ, နပျဲပှၤတဂၤထံၣ်တၢ်အံၤလီၤ.",
			"20": "<sup>20</sup> ယစံးအါထီၣ်နၤတၢ်မနုၤကသ့ဒံးလဲၣ်. နသ့ၣ်ညါယၤ, နခ့နပှၤအံၤလီၤ.",
			"21": "<sup>21</sup> တၢ်အံၤမ့ၢ်နတၢ်ဘၣ်နသးဒီးတၢ်တိာ်လၢနကမၤအီၤန့ၣ်လီၤ. နမၤတ့ၢ်ကယဲၢ်တၢ်မၤဖးဒိၣ်ကိးမံၤဒဲးအံၤလၢတၢ်သိၣ်လိ နဲၣ်ယုၤယၤအဂီၢ်န့ၣ်လီၤ.",
			"22": "<sup>22</sup> နမ့ၢ်တၢ်ဒိၣ်နီၢ်မးလဲၣ်, ပၢဘၣ်တၢ်ခဲလၢာ်ကစၢ်, ယွၤဧၢ. ပှၤဒ်သိးနၤတအိၣ်ဘၣ်နီတဂၤဘၣ်. ပသ့ၣ်ညါတ့ၢ်ထီဘိလၢထဲဒၣ်နၤတဂၤန့ၣ်နမ့ၢ်ကစၢ်ယွၤန့ၣ်လီၤ.",
			"23": "<sup>23</sup> လၢဟီၣ်ခိၣ်ချၢအံၤပှၤကလုာ်ဂၤလၢကလီၤဂာ်ဒီးအံၣ်စရ့လးလၢ နမၤပူၤဖျဲးအီၤလၢကုၢ်အလီၢ်ဒ်သိးနကဒုးကဲထီၣ်အီၤလၢနပှၤ ဂီၢ်မုၢ်ဒၣ်နဲန့ၣ်, တအိၣ်ဘၣ်နီတကလုာ်ဘၣ်. တၢ်အဒိၣ်အမုၢ်ဒီးတၢ်လီၤလးတဖၣ်လၢနမၤတ့ၢ်လၢအဝဲသ့ၣ်အဂီၢ် န့ၣ်ဒုးဟူထီၣ်သါလီၤနမံၤလၢဟီၣ်ခိၣ်ဒီဘ့ၣ်ညါလီၤ. နဟီထီၣ်ကွံာ်တ့ၢ်ပှၤကလုာ်အဂၤတဖၣ်ဒီးအဝဲသ့ၣ်အကစၢ်တဖၣ်ဖဲနပှၤ ဂီၢ်မုၢ်လဲၤထီၣ်ဒုးတၢ်အခါန့ၣ်လီၤ. ပှၤဂီၢ်မုၢ်အံၤမ့ၢ်ပှၤလၢနမၤထူၣ်ဖျဲးထီၣ်အီၤလၢ ကီၢ်အဲၤကူပတူးဒ်သိးကကဲထီၣ်နပှၤဒၣ်နဲန့ၣ်လီၤ.",
			"24": "<sup>24</sup> နဒုးကဲထီၣ်တ့ၢ်အံၣ်စရ့လးလၢနပှၤဂီၢ်မုၢ်ဒၣ်နဲလီၤထူလီၤယိာ်, ဒီးနဲဒၣ်ယွၤဧၢ, နကဲထီၣ်အဝဲသ့ၣ်အကစၢ်ယွၤန့ၣ်လီၤ.",
			"25": "<sup>25</sup> ဒီးခဲအံၤ, ကစၢ်ယွၤဧၢ, မၤလၢထီၣ်ပှဲၤထီၣ်တၢ်အၢၣ်လီၤအီ လီၤလၢနမၤတ့ၢ်ဘၣ်ဃးယၤဒီးယစၢၤယသွဲၣ်တဖၣ်အဂ့ၢ်တဘိယူာ်ဃီ ဒီးမၤတၢ်လၢနစံးတ့ၢ်လၢနကမၤအီၤတဖၣ်န့ၣ်တက့ၢ်.",
			"26": "<sup>26</sup> နတၢ်မံၤဟူသၣ်ဖျါကဒိၣ်ဝဲ, ဒီးပှၤဂီၢ်မုၢ်ကစံးဝဲလီၤစိၤလီၤထီ, လၢယွၤ, သ့တၢ်လၢာ်ကစၢ်န့ၣ်မ့ၢ်ကစၢ်ယွၤလၢကီၢ်အံၣ်စရ့လးအဖီ ခိၣ်လီၤ. ဒီးနကကတီၤဃာ်ယစၢၤယသွဲၣ်အတၢ်ပၢတဘိယူၢ်ဃီန့ၣ်လီၤ.",
			"27": "<sup>27</sup> သ့တၢ်လၢာ်ကစၢ်, အံၣ်စရ့လးအကစၢ်ယွၤဧၢ, ယအိၣ်ဒီးတၢ်သးဒူလၢယကဘါထုကဖၣ်တၢ်ထုကဖၣ်အဝဲအံၤဆူနအိၣ်လီၤ. အဂ့ၢ်ဒ်အံၤ, နလီၣ်ဖျါထီၣ်တ့ၢ်တၢ်ခဲလၢာ်အံၤဆူယၤ, နခ့နပှၤ, ဒီးနတဲဘၣ်တ့ၢ်ယၤလၢနကဒုးကဲထီၣ်ယစၢၤယသွဲၣ်တဖၣ် လၢစီၤပၤတဖၣ်န့ၣ်လီၤ.",
			"28": "<sup>28</sup> ဒီးခဲအံၤ, ယွၤ, ပၢဘၣ်တၢ်ခဲလၢာ်ကစၢ်ဧၢ, နမ့ၢ်ကစၢ်ယွၤလီၤ. နဟံးဃာ်ဂၢၢ်ကျၢၤနတၢ်အၢၣ်လီၤအီလီၤတဖၣ်ထီဘိ, ဒီးနမၤတ့ၢ်တၢ်အၢၣ်လီၤလီၤလးအံၤဒီးယၤလီၤ.",
			"29": "<sup>29</sup> ယဃ့နၤလၢနကဆိၣ်ဂ့ၤယစၢၤယသွဲၣ်တဖၣ်, ဒ်သိးအဝဲသ့ၣ်ကသးခုဘၣ်ဒံးလၢ နတၢ်ကွၢ်မဲာ်အပူၤန့ၣ်လီၤ. နဲဒၣ်, ယွၤပၢဘၣ်တၢ်ခဲလၢာ်ကစၢ်ဧၢ, နအၢၣ်လီၤအီလီၤတ့ၢ်တၢ်အံၤဒီးနတၢ်ဆိၣ်ဂ့ၤကအိၣ်ကဆိးလၢယစၢၤ ယသွဲၣ်တဖၣ်အဖီခိၣ်လီၤထူလီၤယိာ်လီၤ.”"
		},
		"8": {
			"1": "<sup>1</sup> လၢခံတယံာ်ဘၣ်န့ၣ်, စီၤပၤစီၤဒၤဝံးလဲၤဒုးကဒီး ပှၤဖလ့ၡသးဖိတဖၣ်ဒီးမၤနၢၤကွံာ်အဝဲသ့ၣ်, ဒီးမၤကတၢၢ်ကွံာ်အဝဲသ့ၣ်အတၢ်ပၢၤဃးကီၢ်န့ၣ်လီၤ.",
			"2": "<sup>2</sup> အန့ၣ်ဝံၤဒီးအဝဲမၤနၢၤကွံာ်ပှၤမိၤအးဖိတဖၣ်လီၤ. အဝဲမၢပှၤဃိာ်ဖိတဖၣ်မံလီၤလၢဟီၣ်ခိၣ်လိၤဒီးမၤသံကွံာ်ပှၤ သၢဂၤအကျါခံဂၤစုာ်စုာ်လီၤ. မၤသးဒ်န့ၣ်ဒီး, ပှၤမိၤအးဖိတဖၣ်ကဲထီၣ်ပှၤဃၣ်ကွံာ်လၢအဝဲပၢ ဘၣ်အီၤဒီးဘၣ်ဟ့ၣ်အီၤလၢတၢ်အခိအသွဲတဖၣ်န့ၣ်လီၤ.",
			"3": "<sup>3</sup> အန့ၣ်ဝံၤဒီးအဝဲမၤနၢၤကွံာ်ပှၤစူၤရံဖိအစီၤပၤလၢကီၢ်ဆၣ်စိဘၤ, စီၤရဃိာ်အဖိခွါစီၤဟးဒးဧ့စ့ၢ်, ဖဲစီၤဟးဒးဧ့စ့ၢ်လဲၤ တၢ်လၢကျဲအဖၢမုၢ်ဒ်သိးအကလဲၤမၤန့ၢ်က့ၤအတၢ်ပၢၤဘၣ်လီၢ်ကဝီၤ လၢထံကျိဖရၤသးအထးခီအဂီၢ်အခါန့ၣ်လီၤ.",
			"4": "<sup>4</sup> စီၤဒၤဝံးဖီၣ်န့ၢ်အဝဲအပှၤကသ့ၣ်သုးဖိအဂၤတကထိနွံကယၤဒီး အဝဲပှၤခီၣ်သုးဖိအဂၤခံကလးန့ၣ်လီၤ. အဝဲပာ်ဃးဒံးကသ့ၣ်တဖၣ်လၢလၢလီၣ်လီၣ်လၢလ့ၣ်ကဟၣ်ဒုးသုးအဆိ တကယၤအဂီၢ်ဝံၤဒီး, အဂၤတဖၣ်န့ၣ်မၤဟးဂီၤကွံာ်ဝဲအခီၣ်ခဲလၢာ်န့ၣ်လီၤ.",
			"5": "<sup>5</sup> ဖဲပှၤစူၤရံဖိတဖၣ်လၢဝ့ၢ်ဒၤမ့ၤစ့း, ဆှၢလီၤသုးမုၢ်တဖုလၢကမၤစၢၤစီၤဟးဒးဧ့စ့ၢ်အဂီၢ်န့ၣ်, စီၤဒၤဝံးဒုးအီၤဒီးမၤသံကွံာ်ပှၤအဂၤခံကလးခံကထိန့ၣ် လီၤ.",
			"6": "<sup>6</sup> အန့ၣ်ဝံၤဒီး, အဝဲဆီလီၤသုးမုၢ်အသူၣ်ဒဲလီၢ်တဖၣ်လၢအဝဲသ့ၣ် အလီၢ်ကဝီၤပူၤဒီးအဝဲသ့ၣ်ကဲထီၣ်ပှၤတဖၣ်လၢအဝဲ ပၢဘၣ်အီၤဒီးဘၣ်ဟ့ၣ်အီၤလၢတၢ်အခိအသွဲတဖၣ်န့ၣ်လီၤ. ယွၤဒုးမၤနၢၤစီၤဒၤဝံးအတၢ်လၢတၢ်လီၢ်ကိးပူၤဒဲးန့ၣ်လီၤ.",
			"7": "<sup>7</sup> စီၤဒၤဝံးဂုာ်န့ၢ်ကတီၤထူတဖၣ်လၢစီၤဟးဒးဧ့စ့ၢ်အသုးခိၣ် သုးနၢ်တဖၣ်စိာ်ဝဲဒီးဟဲက့ၤစိာ်ဝဲဆူဝ့ၢ်ယရူၤၡလ့ၣ်န့ၣ်လီၤ.",
			"8": "<sup>8</sup> အဝဲဟဲက့ၤစိာ်စ့ၢ်ကီးတၢ်ပီးတၢ်လီအနီၣ်ဂံၢ်အါအါဂီၢ်ဂီၢ် လၢဝ့ၢ်ဘ့ၤကၤဒီးဝ့ၢ်ဘ့ၤရိသဲၤ, ဝ့ၢ်တဖၣ်လၢစီၤဟးဒးဧ့စ့ၢ်ပၢဘၣ်ဝဲအပူၤန့ၣ်လီၤ.",
			"9": "<sup>9</sup> စီၤပၤတိဧံၤလၢဝ့ၢ်ဃမါသးနၢ်ဟူဘၣ်လၢစီၤဒၤဝံးမၤနၢၤ ကွံာ်ကယဲၢ်စီၤဟးဒးဧ့စ့ၢ်အသုးမုၢ်ခဲလၢာ်န့ၣ်လီၤ.",
			"10": "<sup>10</sup> လၢတၢ်န့ၣ်အဃိ, အဝဲဆှၢလီၤအဖိခွါစီၤယိၤရၣ်လၢကလဲၤဆၢဂ့ၤဆၢဝါစီၤပၤ စီၤဒၤဝံးအဂီၢ်ဒီးလဲၤဒုးနဲၣ်အတၢ်သးခုဃုာ်ဒီးအီၤလၢအတၢ် မၤနၢၤစီၤဟးဒးဧ့စ့ၢ်အဃိန့ၣ်လီၤ. အဝဲမ့ၢ်ပှၤလၢစီၤပၤတိဧံၤဒုးတၢ်ထီဒါအီၤအါဘျီန့ၣ်လီၤ. စီၤယိၤရၣ်လဲၤစိာ်န့ၢ်စီၤဒၤဝံးလၢတၢ်ဟ့ၣ်ကနၢၤတဖၣ်လၢအဘၣ် တၢ်မၤအီၤလၢထူ, စ့ဒီးတိၢ်ဘီန့ၣ်လီၤ.",
			"11": "<sup>11</sup> စီၤပၤဒၤဝံးပာ်စီဆှံတၢ်တဖၣ်န့ၣ်ဒ်သိးတၢ်ကသူအီၤလၢတၢ် ဘူၣ်တၢ်ဘါအပူၤ, ဃုာ်ဒီးထူဒီးစ့လၢအဝဲဟဲက့ၤစိာ်ဝဲလၢထံကီၢ်တဖၣ်လၢအဝဲ မၤနၢၤတ့ၢ်လံဝဲ,",
			"12": "<sup>12</sup> လၢအမ့ၢ်ကီၢ်အဒိၣ်, ကီၢ်မိၤအး, ကီၢ်ဧၤမိၣ်, ကီၢ်ဖလ့ၡသး, ဒီးကီၢ်ဧမၤလ့း, ဃုာ်ဒီးတၢ်ဂုာ်န့ၢ်တနီၤလၢအဟဲက့ၤစိာ်ဝဲ လၢစီၤဟးဒးဧ့စ့ၢ်အအိၣ်န့ၣ်လီၤ.",
			"13": "<sup>13</sup> ဖဲအဝဲဟဲက့ၤလၢတၢ်မၤသံကွံာ်ပှၤအဒိၣ်ဖိအဂၤတကလးဃိးကထိ လၢတၢ်တြီၤအံသၣ်ပူၤအခါန့ၣ်စီၤဒၤဝံးအမံၤဟူ ဒိၣ်ထီၣ်အါန့ၢ်အလီၢ်ဒၣ်လဲာ်လီၤ.",
			"14": "<sup>14</sup> အဝဲဆီထီၣ်တၢ်ဒုးတၢ်ယၤအသူၣ်ဒဲအလီၢ်တဖၣ်သကုၤကီၢ်အဒိၣ်ဒီး ပှၤဂီၢ်မုၢ်ဖဲန့ၣ်တဖၣ်ကဲထီၣ်ပှၤလၢအဝဲပၢဘၣ်အီၤန့ၣ်လီၤ. ယွၤဒုးမၤနၢၤစီၤဒၤဝံးအတၢ်လၢတၢ်လီၢ်ကိးပူၤဒဲးန့ၣ်လီၤ.",
			"15": "<sup>15</sup> စီၤဒၤဝံးပၢတၢ်လၢကီၢ်အံၣ်စရ့လးဒီကီၢ်ညါအဖီခိၣ်, ဒီးမၤလီၤတံၢ်ဝဲလၢ, အဝဲအပှၤဂီၢ်မုၢ်တဖၣ်ဘၣ်တၢ်မၤအီၤဒ်အကြၢးဝဲဘၣ်ဝဲ, အိၣ်ဒီးတၢ်စံၣ်ညီၣ်တီတဘိယူၢ်ဃီန့ၣ်လီၤ.",
			"16": "<sup>16</sup> စီၤယိၤအာ်, လၢအမိၢ်အမံၤမ့ၢ်နီၢ်စရူယၤ, မ့ၢ်သုးမုၢ်အသုး ခိၣ်ကျၢၢ်န့ၣ်လီၤ. စီၤအဃံလူးအဖိခွါစီၤယဟိၡၤဖးမ့ၢ်ပှၤကွၢ်ထွဲတၢ်ကွဲးနီၣ် ကွဲးဃါတဖၣ်အခိၣ်န့ၣ်လီၤ.",
			"17": "<sup>17</sup> စီၤအဃံတူာ်အဖိခွါစီၤစၤဒိးဒီးစီၤအ့ဘယၤသၢ်အဖိခွါစီၤ အဃံၤမ့လ့းမ့ၢ်ပှၤလုၢ်တၢ်အခိၣ်တဖၣ်န့ၣ်လီၤ. ဒီးစီၤစရါယၤမ့ၢ်ကွီၢ်ဘျီၣ်အပှၤကွဲးလံာ်ဒိၣ်န့ၣ်လီၤ.",
			"18": "<sup>18</sup> စီၤယဟိယဒါအဖိခွါစီၤဘနါယၤမ့ၢ်ပှၤအခိၣ်လၢပှၤပၢၤစီၤဒၤ ဝံးအသးသမူတဖၣ်အဂီၢ်န့ၣ်လီၤ. စီၤဒၤဝံးအဖိခွါတဖၣ်မၤန့ၢ်လီၢ်ဒိၣ်လၤထီလၢပဒိၣ်ပပှၢ်တဖၣ် အကျါန့ၣ်လီၤ."
		},
		"9": {
			"1": "<sup>1</sup> ဘၣ်မုၢ်တနံၤန့ၣ်စီၤဒၤဝံးသံကွၢ်ဝဲ, “လၢစီၤစီလူးအပှၤဟံၣ်ဖိ ဃီဖိအကျါန့ၣ်မ့ၢ်ပှၤအိၣ်လီၤတဲာ်တ့ၢ်ဒံးတဂၤဂၤဧါ. မ့ၢ်အိၣ်ဒီး, ယသးအိၣ်ဒုးနဲၣ်ယတၢ်သးကညီၤဘၣ်အီၤလၢစီၤယိနၤ သၣ်အဃိန့ၣ်လီၤ.”",
			"2": "<sup>2</sup> တၢ်ခ့တၢ်ပှၤအိၣ်ဝဲဒၣ်တဂၤလၢစီၤစီလူးအပှၤဟံၣ်ဖိဃီဖိ အကျါလၢအမံၤမ့ၢ်ဝဲစီၤစံဘၤ, ဒီးအဝဲဒၣ်ဘၣ်တၢ်တဲ ဘၣ်အီၤလၢအကလဲၤဆူစီၤဒၤဝံးအအိၣ်န့ၣ်လီၤ. စီၤပၤသံကွၢ်အီၤ, “နမ့ၢ်စီၤစံဘၤဧါ.” အဝဲစံးဆၢဝဲ, “ကစၢ်ဧၢ, နကုၢ်နပှၤလီၤ.”",
			"3": "<sup>3</sup> စီၤပၤသံကွၢ်အီၤ, “မ့ၢ်ပှၤအိၣ်လီၤတဲာ်ဒံးဝဲတဂၤဂၤလၢ စီၤစီလူးအဟံၣ်ဖိဃီဖိအကျါလၢယဒုးနဲၣ်အီၤယတၢ်သူၣ်တီသး ရၤဒီးတၢ်သူၣ်ကညီၤသးကညီၤကသ့ဝဲဒ်ယအၢၣ်လီၤတ့ၢ်ကစၢ်ယွၤလၢ ယကမၤအီၤအသိးန့ၣ်ဧါ.” စီၤစံဘၤစံးဆၢဝဲဒၣ်, “ပှၤအိၣ်ဒံးဝဲတဂၤလၢစီၤယိနၤသၣ် အဖိခွါတဖၣ်အကျါန့ၣ်လီၤ. အဝဲဒၣ်အခီၣ်ဟးဂီၤလီၤ.”",
			"4": "<sup>4</sup> စီၤပၤသံကွၢ်ဝဲ, “အဝဲအိၣ်ဖဲလဲၣ်.” စီၤစံဘၤစံးဆၢဝဲဒၣ်, “အိၣ်လၢဝ့ၢ်လိဒဘၢ်လၢစီၤဧမံၤအ့လးအဖိခွါစီၤမၤကံၢ် အဟံၣ်န့ၣ်လီၤ.”",
			"5": "<sup>5</sup> လၢတၢ်န့ၣ်အဃိစီၤပၤစီၤဒၤဝံးမၢပှၤလဲၤကိးအီၤန့ၣ်လီၤ.",
			"6": "<sup>6</sup> ဖဲစီၤစီလူးအလံၤခွါ, စီၤယိနၤသၣ်အဖိခွါ, စီၤမဖံဘိၤၡ့းဟဲတုၤဝဲန့ၣ်, အဝဲတီၤလီၤလၢစီၤဒၤဝံး အမဲာ်ညါလၢတၢ်ယူးယီၣ်အပူၤလီၤ. စီၤဒၤဝံးစံးဝဲဒၣ်, “စီၤမဖံဘိၤၡ့းဧၢ,” ဒီးအဝဲဒၣ်စံးဆၢဝဲဒၣ်, “ကစၢ်ဧၢ, နကုၢ်နပှၤလီၤ.”",
			"7": "<sup>7</sup> စီၤဒၤဝံးစံးဝဲဒၣ်, “ပျံၤတၢ်တဂ့ၤ. ယကသူၣ်ကညီၤသးကညီၤ နၤလၢနပၢ်စီၤယိနၤသၣ်အဃိန့ၣ်လီၤ. ယကဟ့ၣ်ကဒါက့ၤနၤဟီၣ်ခိၣ်ကဝီၤလၢအမ့ၢ်တ့ၢ်နဖုစီၤစီလူးအတၢ် ခဲလၢာ်ဒီးနကဘၣ်တၢ်တူၢ်လိာ်မုာ်နၤလၢယတၢ်အီၣ်အစီၢ်နီၤခိၣ် တဘိယူၢ်ဃီန့ၣ်လီၤ.”",
			"8": "<sup>8</sup> စီၤမဖံဘိၤၡ့းတီၤလီၤကဒီးဝဲဒီးစံးဝဲ, “တၢ်ဒိၣ်ဧၢ, ယတဂ့ၤန့ၢ်ဒံးထွံၣ်လၢအသံတဒုဘၣ်. ဘၣ်မနုၤအဃိနဘၣ်ဂ့ၤလၢယဖီခိၣ်ထဲအံၤညါန့ၣ်လဲၣ်.”",
			"9": "<sup>9</sup> အန့ၣ်ဝံၤဒီးစီၤပၤကိးဃီၤစီၤစီလူးအခ့အပှၤစီၤစံဘၤ, ဒီးစံးဝဲဒၣ်, “ယဟ့ၣ်လီၤနကစၢ်အလံၤခွါစီၤမဖံဘိၤၡ့းလၢကယဲၢ်တၢ်ကိးမံၤ လၢအဘၣ်ဃးတ့ၢ်ဝဲဒီးစီၤစီလူးဒီးအဟံၣ်ဖိဃီဖိန့ၣ်လီၤ.",
			"10": "<sup>10</sup> နဲဒၣ်, နဖိခွါတဖၣ်, ဒီးနကုၢ်နပှၤတဖၣ်ကထူဟီၣ်ခိၣ်ကဝီၤန့ၣ် လၢနကစၢ်စီၤစီလူးအဟံၣ်ဖိဃီဖိအဂီၢ်ဒီးဟဲစိာ်နုာ် တၢ်ကူးက့ၤအတၤသူတၤသၣ်တဖၣ်လၢကဟ့ၣ်အဝဲသ့ၣ်တၢ်အီၣ်တၢ်အီ အဂီၢ်န့ၣ်လီၤ. မ့မ့ၢ်စီၤမဖံဘိၤၡ့းအနီၢ်ကစၢ်ဒၣ်ဝဲန့ၣ်, ကမ့ၢ်ပှၤသမှံၤတဂၤလၢယတၢ်အီၣ်တၢ်အီအစီၢ်နီၤခိၣ်တဘိယူၢ်ဃီလီၤ.” (စီၤစံဘၤအိၣ်ဒီးအဖိခွါတဆံယဲၢ်ဂၤဒီးအခ့အပှၤအဂၤခံဆံ န့ၣ်လီၤ.)",
			"11": "<sup>11</sup> စီၤစံဘၤစံးဆၢဝဲဒၣ်, “ယကမၤတၢ်ကိးမံၤဒဲးဒ်နဲဒၣ်ကစၢ်စီၤပၤဖးဒိၣ်ဟ့ၣ်လီၤအကလုၢ်အသိးန့ၣ်လီၤ.” လၢတၢ်န့ၣ်အဃိ, စီၤမဖံဘိၤၡ့းအီၣ်တၢ်လၢစီၤပၤအတၢ်အီၣ်စီၢ်နီၤခိၣ်, ဒ်စီၤပၤအဖိခွါတဖၣ်အကျါတဂၤအသိးန့ၣ်လီၤ.",
			"12": "<sup>12</sup> စီၤမဖံဘိၤၡ့းအိၣ်ဒီးအဖိခွါသးစၢ်တဂၤလၢအမံၤမ့ၢ်ဝဲ စီၤမံၤကါန့ၣ်လီၤ. ကယဲၢ်စီၤစံဘၤအဒူၣ်ဖိထၢဖိခဲလၢာ်ကဲထီၣ်စီၤမဖံဘိၤၡ့း အခ့အပှၤတဖၣ်န့ၣ်လီၤ.",
			"13": "<sup>13</sup> မၤသးဒ်န့ၣ်ဒီး, စီၤမဖံဘိၤၡ့းလၢအခီၣ်ဟးဂီၤခံခီလိာ်န့ၣ်, အိၣ်ဝဲဆိးဝဲလၢဝ့ၢ်ယရူၤၡလ့ၣ်အပူၤ ဒီးအီၣ်အတၢ်အီၣ်ကိးဘျီဒဲးလၢစီၤပၤအစီၢ်နီၤခိၣ်န့ၣ်လီၤ."
		},
		"10": {
			"1": "<sup>1</sup> လၢခံတယံာ်ဘၣ်န့ၣ်, ပှၤဧၣ်မိၣ်ဖိအစီၤပၤစီၤနၤဃၣ်သံဝဲဒီး အဖိခွါစီၤဃၤနူၣ်ကဲထီၣ်စီၤပၤန့ၣ်လီၤ.",
			"2": "<sup>2</sup> စီၤပၤစီၤဒၤဝံးစံးဝဲဒၣ်, “ယကဘၣ်ဒုးနဲၣ်တံၤသကိးအတၢ် သူၣ်တီသးရၤဆူစီၤဃၤနူၣ်ဒ်အဝဲအပၢ်စီၤနၤဃၣ်မၤတ့ၢ်ယၤ အသိးန့ၣ်လီၤ. မၤသးဒ်န့ၣ်ဒီး, စီၤဒၤဝံးဆှၢလီၤပှၤစိာ်တၢ်ကစီၣ်တဖၣ်လၢကပာ် ဖျါထီၣ်အဝဲအတၢ်သူၣ်အုးသးအုးဃုာ်ဒီးအီၤန့ၣ်လီၤ. ဖဲအဝဲသ့ၣ်ဟဲတုၤလၢကီၢ်ဧၣ်မိၣ်အပူၤန့ၣ်,",
			"3": "<sup>3</sup> ပှၤဧၣ်မိၣ်ဖိအခိၣ်အနၢ်တဖၣ်စံးဘၣ်စီၤပၤ, “မ့ၢ်နဆိကမိၣ်လၢစီၤဒၤဝံးဆှၢလီၤပှၤတဖၣ်အံၤလၢကဒုးနဲၣ်ဖျါထီၣ် တၢ်သူၣ်အုးသးအုးဃုာ်ဒီးနၤန့ၣ်မ့ၢ်လၢတၢ်မၤလၤကပီၤနပၢ်အပူၤန့ၣ်ဧါ. တမ့ၢ်ဒ်န့ၣ်ဘၣ်. အဝဲဆှၢလီၤပှၤတဖၣ်န့ၣ်ဖဲအံၤဒ်ပှၤကွၢ်ဟုၣ်ကွၢ်စုးတၢ်တဖၣ်အသိး လၢကဃုသ့ၣ်ညါဝ့ၢ်အဂ့ၢ်ဒ်သိးအဝဲမၤနၢၤ ပှၤကသ့အဂီၢ်န့ၣ်လီၤ.”",
			"4": "<sup>4</sup> စီၤဃၤနူၣ်ဖီၣ်စီၤဒၤဝံးအပှၤစိာ်တၢ်ကစီၣ်တဖၣ်, လူၤကျိကွံာ်အဝဲသ့ၣ်အခၣ်ဆူၣ်တကပၤ, ကူးတဲာ်ကွံာ်အဝဲ သ့ၣ်အကူအသိးစးထီၣ်လၢအဆ့ကၤခီၣ်ထံးတုၤလၢအခံ ခိၣ်ဒီးဆှၢကဒါက့ၤအဝဲသ့ၣ်တဖၣ်န့ၣ်လီၤ.",
			"5": "<sup>5</sup> အဝဲသ့ၣ်အမဲာ်ဆှးဒိၣ်မးလၢကက့ၤကဒါက့ၤဆူဟံၣ်အဂီၢ်လီၤ. ဖဲစီၤဒၤဝံးနၢ်ဟူတၢ်လၢအမၤတ့ၢ်အသးအဂ့ၢ်န့ၣ်, အဝဲတဲဘၣ်လီၤအဝဲသ့ၣ်လၢကအိၣ်ဆိးဖဲဝ့ၢ်ယရံၤဃိအပူၤဒီး တချုးလၢအနိးဆူၣ်ခၣ်ဆူၣ်ဟဲထီၣ်ကဒါက့ၤဒံးဘၣ်ဒီးအသုတဟဲ က့ၤကဒါက့ၤတဂ့ၤန့ၣ်လီၤ.",
			"6": "<sup>6</sup> ပှၤဧၣ်မိၣ်ဖိတဖၣ်ထံၣ်သ့ၣ်ညါဝဲလၢအဝဲသ့ၣ်ဒုးကဲထီၣ်စီၤဒၤ ဝံးလၢအဝဲသ့ၣ်အဒုၣ်အဒါလံ, သတးဒီးအဝဲသ့ၣ်ဒိးလဲန့ၢ်ဝဲ ပှၤစူၤရံအသုးဖိအဂၤခံကလးလၢဝ့ၢ်ဘ့ၤသရဃိာ်ဒီးဝ့ၢ်စိဘၤ, ပှၤအဂၤတကလးခံကထိလၢဝ့ၢ်တိာ်ဒီးကိးဝ့ၢ်မကၤအစီၤပၤဃုာ် ဒီးအပှၤတကထိဂၤန့ၣ်လီၤ.",
			"7": "<sup>7</sup> စီၤဒၤဝံးနၢ်ဟူဘၣ်တၢ်ဂ့ၢ်န့ၣ်ဒီးဆှၢလီၤစီၤယိၤအာ်ထီဒါ အဝဲသ့ၣ်ဃုာ်ဒီးသုးမုၢ်ဒီတဖုညါန့ၣ်လီၤ.",
			"8": "<sup>8</sup> ပှၤဧၣ်မိၣ်ဖိတဖၣ်ဟဲထီၣ်ဒီးဟံးန့ၢ်အလီၢ်ဖဲ တၢ်လဲၤနုာ်ဆူအဝဲသ့ၣ်အဝ့ၢ်ခိၣ်ဝ့ၢ်ရံးဘၤအကျဲစၢၤ, ဖဲပှၤအဂၤတဖၣ်လၢအမ့ၢ်ပှၤ စူၤရံဖိတဖၣ်ဒီးပှၤတဖၣ်လၢဝ့ၢ်တိာ်ဒီးဝ့ၢ်မကၤဟံးန့ၢ်အလီၢ် လၢဝ့ၢ်အချၢတၢ်ပျီပူၤန့ၣ်လီၤ.",
			"9": "<sup>9</sup> စီၤယိၤအာ်ထံၣ်ဘၣ်လၢဒုၣ်ဒါအသုးဖိတဖၣ်ကဒုးအီၤလၢ တၢ်မဲာ်ညါဒီးလၢတၢ်လီၢ်ခံသတးဒီး, အဝဲဃုထၢထီၣ်ကီၢ်အံၣ်စရ့လးအသုးဖိအဂ့ၤကတၢၢ်တဖၣ်ဒီးဆီ လီၤအီၤလၢတၢ်ကွၢ်ဆၢၣ်မဲာ်ပှၤစူၤရံဖိတဖၣ်အဂီၢ်န့ၣ်လီၤ.",
			"10": "<sup>10</sup> အဝဲပာ်လီၤအပှၤသုးဖိအိၣ်လီၤတဲာ်အဂၤတဖၣ်လၢအဝဲ အဒီပုၢ်ဝဲၢ်စီၤအဘံၡဲၤအတၢ်ပၢတၢ်ဆှၢအဖီလာ်, ဒီးစီၤအဘံၡဲၤဆီလီၤသုးဖိတဖၣ်န့ၣ်လၢကကွၢ်ဆၢၣ်မဲာ်ပှၤဧၣ် မိၣ်ဖိတဖၣ်အဂီၢ်န့ၣ်လီၤ.",
			"11": "<sup>11</sup> စီၤယိၤအာ်စံးဘၣ်အီၤ, “နမ့ၢ်ထံၣ်ဘၣ်လၢပှၤစူၤရံဖိတဖၣ်မၤ နၢၤယၤဒီးဟဲဒီးမၤစၢၤယၤတက့ၢ်. ဒီးပှၤဧၣ်မိၣ်ဖိတဖၣ်မ့ၢ်မၤနၢၤနၤန့ၣ်ယကလဲၤဒီးမၤစၢၤနၤလီၤ.",
			"12": "<sup>12</sup> အိၣ်ဒီးတၢ်ဂံၢ်ဆူၣ်ဘါဆူၣ်ဒီးတၢ်သူၣ်ဒူသးဒူတက့ၢ်. မ်ပဒုးတၢ်ဆူၣ်ဆူၣ်လၢပပှၤဂီၢ်မုၢ်အဂီၢ်ဒီးလၢပကစၢ်ယွၤ အဝ့ၢ်တဖၣ်အဂီၢ်န့ၣ်တက့ၢ်. ဒီးမ်တၢ်ဘၣ်ယွၤအသးလၢထီၣ်ပှဲၤထီၣ်ဝဲန့ၣ်တက့ၢ်.”",
			"13": "<sup>13</sup> စီၤယိၤအာ်ဒီးအပှၤတဖၣ်လဲၤထီၣ်ဆူညါလၢကဒုးတၢ်အဂီၢ်ဒီးပှၤ စူၤရံဖိတဖၣ်ထွးထီၣ်ဃ့ၢ်ကွံာ်ဝဲဒၣ်လီၤ.",
			"14": "<sup>14</sup> ဖဲပှၤဧၣ်မိၣ်ဖိတဖၣ်ထံၣ်လၢပှၤစူၤရံဖိတဖၣ်ထွးထီၣ်ဃ့ၢ်ကွံာ်ဝဲဒီး, အဝဲသ့ၣ်ထွးထီၣ်ဃ့ၢ်ကွံာ်လၢစီၤအဘံၡဲၤအမဲာ်ညါဒီးဂုၤကဒါ က့ၤဆူအလီၢ်ခံဆူဝ့ၢ်ပူၤန့ၣ်လီၤ. တုၤနုၤတစု, စီၤယိၤအာ်ဃၣ်ကဒါက့ၤအသးလၢတၢ်ဒုးပှၤဧၣ်မိၣ်ဖိတဖၣ် ဒီးက့ၤကဒါက့ၤဆူဝ့ၢ်ယရူၤၡလ့ၣ်န့ၣ်လီၤ.",
			"15": "<sup>15</sup> ပှၤစူၤရံဖိတဖၣ်ထံၣ်သ့ၣ်ညါဝဲလၢအဝဲသ့ၣ်ဘၣ်တၢ်မၤနၢၤကွံာ်အီၤလၢ ပှၤအံၣ်စရ့လးဖိတဖၣ်လံသတးဒီးအဝဲသ့ၣ်ကိးဖှိၣ်က့ၤ အသုးဖိသံၣ်ဖိခဲလၢာ်န့ၣ်လီၤ.",
			"16": "<sup>16</sup> စီၤပၤစီၤဟးဒးဧ့စ့ၢ်မၢပှၤကိးန့ၢ်အီၤပှၤစူၤရံဖိတဖၣ် လၢအအိၣ်လၢထံကျိဖရၤသးအမုၢ်ထီၣ်, ဒီးအဝဲသ့ၣ်ဟဲဝဲ ဆူဝ့ၢ်ဃ့လၣ်, ဆူစီၤၡိဘၤလၢအမ့ၢ်စီၤပၤစီၤဟးဒးဧ့စ့ၢ် အသုးခိၣ်ကျၢၢ်လၢဝ့ၢ်စိဘၤ, အတၢ်ပၢဆှၢအဖီလာ်န့ၣ်လီၤ.",
			"17": "<sup>17</sup> ဖဲစီၤဒၤဝံးနၢ်ဟူဘၣ်တၢ်ဂ့ၢ်အံၤန့ၣ်, အဝဲပာ်ဖှိၣ်ထီၣ်ကီၢ်အံၣ်စရ့လးအသုးဖိသံၣ်ဖိတဖၣ်, ခီဂာ်ထံကျိယၢ်ဒ့ၣ်ဒီးထီၣ်ဝဲဆူ ဝ့ၢ်ဃ့လၣ်ဖဲပှၤစူၤရံဖိတဖၣ်ဆီလီၤအလီၢ်ဒီးကွၢ်ဆၢၣ်မဲာ်အီၤန့ၣ်လီၤ.",
			"18": "<sup>18</sup> တၢ်ဒုးတၢ်ယၤစးထီၣ်ဝဲဒီးပှၤအံၣ်စရ့လးဖိတဖၣ်နီၣ်ကဒါက့ၤ ပှၤစူၤရံဖိအသုးမုၢ်ဆူအလီၢ်ခံန့ၣ်လီၤ. စီၤဒၤဝံးဒီးအပှၤတဖၣ်မၤသံကွံာ်ပှၤစူၤရံဖိအပှၤနီၣ်လ့ၣ်ကဟၣ်ဒုးသုးအဂၤနွံကယၤဒီး ကသ့ၣ်သုးဖိအဂၤလွံၢ်ကလး, ဒီးအဝဲသ့ၣ်မၤဘၣ်ဒိဘၣ်ထံးဒုၣ်ဒါအသုးခိၣ်ကျၢၢ်စီၤၡိဘး လၢအသံဝဲဖဲတၢ်ဒုးပျီအပူၤန့ၣ်လီၤ.",
			"19": "<sup>19</sup> ဖဲစီၤပၤတဖၣ်လၢအအိၣ်လၢစီၤဟးဒးဧ့စ့ၢ်အတၢ်ပၢတၢ်ပြးအဖီ လာ်ထံၣ်သ့ၣ်ညါဝဲလၢအဝဲသ့ၣ်ဘၣ်တၢ်မၤနၢၤကွံာ်အီၤလၢပှၤအံၣ် စရ့လးဖိတဖၣ်လံဒီး, အဝဲသ့ၣ်မၤတၢ်ဃူတၢ်ဖိးဒီးပှၤအံၣ်စရ့လးဖိတဖၣ်ဒီးကဲထီၣ် ပှၤတဖၣ်လၢအံၣ်စရ့လးပၢဘၣ်အီၤန့ၣ်လီၤ. ဒီးပှၤစူၤရံဖိတဖၣ်ပျံၤတၢ်လၢကမၤစၢၤပှၤဧၣ်မိၣ်ဖိတဖၣ် အဂီၢ်ဆူညါန့ၣ်လီၤ."
		},
		"11": {
			"1": "<sup>1</sup> လၢခံတနံၣ်ဖဲတၢ်မဲထီၣ်သီအကတီၢ်, ဖဲတၢ်ဆၢကတီၢ်လၢ စီၤပၤညီနူၢ်လဲၤထီၣ်ဆူတၢ်ဒုးတၢ်ယၤအခါန့ၣ်, စီၤဒၤဝံးဆှၢလီၤစီၤယိၤအာ်ဃုာ်ဒီးအသုးခိၣ်သုးနၢ်တဖၣ် ဒီးကီၢ်အံၣ်စရ့လးအသုးမုၢ်လၢကလဲၤထီၣ်ဒုးတၢ်အဂီၢ်န့ၣ်လီၤ. အဝဲသ့ၣ်မၤနၢၤကွံာ်ပှၤဧၣ်မိၣ်ဖိတဖၣ်, ဒီးကဝီၤဃးဝ့ၢ်ရးဘၤ န့ၣ်လီၤ. ဘၣ်ဆၣ်ဒီးစီၤဒၤဝံးအကစၢ်ဒၣ်ဝဲအိၣ်တ့ၢ်ဒၣ်လၢဝ့ၢ်ယရူၤၡလ့ၣ် အပူၤလီၤ.",
			"2": "<sup>2</sup> ဘၣ်မုၢ်တနံၤ, ဖဲမုၢ်ဃ့ၢ်လီၤလၢဟါခီအကတီၢ်န့ၣ်, စီၤဒၤဝံးဂဲၤဆၢထၢၣ်ဝဲလၢအတၢ်မံတရ့ဝံၤဒီးလဲၤထီၣ်ဝဲဆူ အနူၢ်အစီၤအခိၣ်ဒုးလီၤ. ဖဲအဝဲဟးဝ့ၤဝီၤဖဲတၢ်ဖီခိၣ်အ ခါ, အဝဲထံၣ်ဘၣ်ပိာ်မုၣ်တဂၤလုၣ်ထံလၢအဟံၣ်ပူၤန့ၣ်လီၤ. ပိာ်မုၣ်န့ၣ်ဒိၣ်တၢ်ဃံလၤဒိၣ်မးလီၤ.",
			"3": "<sup>3</sup> လၢတၢ်န့ၣ်အဃိ, အဝဲပျဲလီၤပှၤစိာ်တၢ်ကစီၣ်တဂၤဒ်သိးကလဲၤဃုသ့ၣ်ညါပိာ်မုၣ်န့ၣ်မ့ၢ်မတၤလဲၣ် ဒီးသ့ၣ်ညါဘၣ်ဝဲလၢပိာ်မုၣ်န့ၣ်မ့ၢ် စီၤအလံဧၣ်အဖိမုၣ်, ဒီးပှၤဃ့ၤသးဖိစီၤအူၤရံယၤအမါနီၢ်ဘၤသၡ့ဘၤန့ၣ်လီၤ.",
			"4": "<sup>4</sup> စီၤဒၤဝံးပျဲလီၤအပှၤစိာ်တၢ်ကစီၣ်တဖၣ် လၢကလဲၤကိးပိာ်မုၣ်န့ၣ်လီၤ. အဝဲသ့ၣ်ဟဲက့ၤစိာ်ပိာ်မုၣ်န့ၣ်ဆူအဝဲအအိၣ်ဒီးအဝဲဒၣ်မံဃုာ်ဂဲၤဃုာ်ဒီးအီၤလီၤ. (ပိာ်မုၣ်န့ၣ်မၤကဆှီအသးဝံၤသီသီလၢပိာ်မုၣ်အလုၢ်အလၢ်တလါတဘျီန့ၣ်လီၤ.) အန့ၣ်ဝံၤဒီးပိာ်မုၣ်န့ၣ်က့ၤကဒါက့ၤဆူအဟံၣ်န့ၣ်လီၤ.",
			"5": "<sup>5</sup> လၢခံဒီးပိာ်မုၣ်န့ၣ်သ့ၣ်ညါဘၣ်ဝဲလၢအဝဲအိၣ်ထီၣ်လံဒီးအဟုးအသး, ဒီးဆှၢလီၤတၢ်ကစီၣ်တမံၤဆူစီၤဒၤဝံးအအိၣ်လၢပှၤကတဲဘၣ်အီၤ အဂီၢ်န့ၣ်လီၤ.",
			"6": "<sup>6</sup> အန့ၣ်တစု, စီၤဒၤဝံးဆှၢလီၤတၢ်ကစီၣ်တမံၤဆူစီၤယိၤအာ် အအိၣ်စံးဝဲ, “ဆှၢလီၤန့ၢ်ယၤပှၤဃ့ၤသးဖိစီၤအူၤရံယၤတက့ၢ်.” လၢတၢ်န့ၣ်အဃိ, စီၤယိၤအာ်ဆှၢလီၤအီၤဆူစီၤဒၤဝံးအအိၣ်န့ၣ်လီၤ.",
			"7": "<sup>7</sup> ဖဲစီၤအူၤရံယၤဟဲက့ၤတုၤဝဲန့ၣ်, စီၤဒၤဝံးသံကွၢ်အီၤလၢ, မ့ၢ်စီၤယိၤအာ်ဒီးသုးဖိသံၣ်ဖိတဖၣ်အိၣ်မုာ်အိၣ်ခုၣ်ကစီဒီဧါ ဒီးတၢ်ဒုးတၢ်ယၤမၤအသးဒ်လဲၣ်အဂ့ၢ်န့ၣ်လီၤ.",
			"8": "<sup>8</sup> အန့ၣ်ဝံၤဒီး, အဝဲစံးဘၣ်စီၤအူၤရံယၤ, က့ၤဆူနဟံၣ်ဒီးအိၣ်ဘှံးတစိၢ်တလီၢ်တက့ၢ်. စီၤအူၤရံယၤဟးထီၣ်ဝဲ ဒီးစီၤဒၤဝံးဆှၢလီၤတၢ်ဟ့ၣ်တမံၤဆူအဟံၣ်န့ၣ်လီၤ.",
			"9": "<sup>9</sup> ဘၣ်ဆၣ်ဒီးစီၤအူၤရံယၤတက့ၤဆူအဟံၣ်ဘၣ်. အခိၣ်တလိာ်အဝဲမံသကိးဖဲစီၤပၤအနီအကျဲစၢၤဒီးစီၤပၤအပှၤပၢၤတၢ်တဖၣ်န့ၣ်လီၤ.",
			"10": "<sup>10</sup> ဖဲစီၤပၤနၢ်ဟူဘၣ်လၢစီၤအူၤရံယၤတက့ၤဆူအဟံၣ်ဘၣ်န့ၣ်အဝဲသံကွၢ်အီၤ, “နဟဲက့ၤကဒါဒံးဒၣ်သီသီလၢနဟးဖးယံၤဒီးနဟံၣ်ဖးယံာ်ဝံၤ အလီၢ်ခံလီၤ. ဘၣ်မနုၤနတက့ၤဆူနဟံၣ်န့ၣ်လဲၣ်.”",
			"11": "<sup>11</sup> စီၤအူၤရံယၤစံးဆၢဝဲဒၣ်, “ကီၢ်အံၣ်စရ့လးဒီးကီၢ်ယူဒၤအသုးဖိတဖၣ်အိၣ်ယံၤဝဲလၢတၢ်ဒုးပျီအပူၤ, ဒီးယွၤအတၢ်အၢၣ်လီၤအီလီၤအတလါစီဆှံအိၣ်ဒီးအဝဲသ့ၣ်လီၤ. ယသုးခိၣ်ကျၢၢ်စီၤယိၤအာ်ဒီးအသုးခိၣ်သုးနၢ်တဖၣ်သူၣ်အဒဲလၢ တၢ်ပျီပူၤန့ၣ်လီၤ. ယကက့ၤဆူဟံၣ်ဒီးအီၣ်တၢ်အီတၢ်ဒီးမံဃုာ်ဒီးယမါကသ့ဒ်လဲၣ်. ယဆိၣ်လီၤယသးလၢတၢ်စီတၢ်ဆှံအပူၤလၢယမၤတၢ်ဒ်န့ၣ်တမံၤတသ့နီတစဲးဘၣ်.”",
			"12": "<sup>12</sup> မၤသးဒ်န့ၣ်ဒီးစီၤဒၤဝံးစံးဝဲ, “မ့မ့ၢ်ဒ်န့ၣ်အဃိဒီး, တၢ်ဆၢကတီၢ်လၢအအိၣ်ဒံးဝဲလၢတနံၤအံၤန့ၣ်အိၣ်ဖဲအံၤတက့ၢ်. ဒီးခဲမုၢ်ဆ့ၣ်တနံၤန့ၣ်ယကဆှၢကဒါက့ၤနၤလီၤ. လၢတၢ်န့ၣ်အဃိစီၤအူၤရံယၤအိၣ်ဝဲလၢဝ့ၢ်ယရူၤၡလ့ၣ်အပူၤလၢ မုၢ်တနံၤန့ၣ်ဒီးလၢခံတနံၤလီၤ.",
			"13": "<sup>13</sup> စီၤဒၤဝံးကွဲအီၤဆူဟါအတၢ်အီၣ်ဒီးဒုးအီမူၤအီၤလၢသံးလီၤ. ဘၣ်ဆၣ်ဒီးအနၤအဝဲန့ၣ်စ့ၢ်ကီးစီၤအူၤရံယၤတက့ၤဆူအဟံၣ်ဘၣ်. အခိၣ်တလိာ်, အဝဲမံဒၣ်လၢအလီၢ်မံအဖီခိၣ်လၢစီၤပၤအနူၢ်ပူၤဖဲပှၤခိးတၢ်ဖိအဒၢးပူၤန့ၣ်လီၤ.",
			"14": "<sup>14</sup> မုၢ်ဆ့ၣ်ထီၣ်တဂီၤန့ၣ်, စီၤဒၤဝံးကွဲးတၢ်ပရၢတဘ့ၣ်ဆူစီၤယိၤအာ်အအိၣ် ဒီးဆှၢလီၤအီၤခီဖျိစီၤအူၤရံယၤန့ၣ်လီၤ.",
			"15": "<sup>15</sup> အဝဲကွဲးဝဲဒၣ်, “ပာ်လီၤစီၤအူၤရံယၤလၢတၢ်မဲာ်ညါဖဲတၢ်ဒုးဆူၣ်ကတၢၢ်အလီၢ်, ဒီးဂုၤက့ၤသုဝဲဆူတၢ်လီၢ်ခံဒီးပျဲတၢ်မၤသံကွံာ်အီၤတက့ၢ်.”",
			"16": "<sup>16</sup> လၢတၢ်န့ၣ်အဃိ, ဖဲစီၤယိၤအာ်ကဝီၤဃာ်ဝ့ၢ်တဖျၢၣ်အခါန့ၣ်, အဝဲဆှၢလီၤစီၤအူၤရံယၤဆူတၢ်လီၢ်တတီၤလၢအသ့ၣ်ညါဝဲလၢ မ့ၢ်တၢ်လီၢ်ဖဲဒုၣ်ဒါအဂံၢ်အဘါဆူၣ်ဝဲအလီၢ်န့ၣ်လီၤ.",
			"17": "<sup>17</sup> ဒုၣ်ဒါအသုးဖိတဖၣ်ဟဲထီၣ်လၢဝ့ၢ်ပူၤဒီးဒုးစီၤယိၤအာ်အသုးမုၢ်တဖၣ်န့ၣ်လီၤ. စီၤဒၤဝံးအသုးခိၣ်တနီၤသံဝဲဒီးစီၤအူၤရံယၤစ့ၢ်ကီးသံဝဲဒၣ်န့ၣ်လီၤ.",
			"18": "<sup>18</sup> အန့ၣ်တစု, စီၤယိၤအာ်ဆှၢလီၤတၢ်ဒုးတၢ်ယၤအတၢ်ကစီၣ်အလၢအပှဲၤဆူစီၤဒၤဝံးအအိၣ်,",
			"19": "<sup>19</sup> ဒီးအဝဲမၤလိာ်ပှၤစိာ်တၢ်ကစီၣ်ဒ်အံၤ, “ဖဲနတဲဘၣ်စီၤပၤလၢကယဲၢ်တၢ်ဒုးတၢ်ယၤအဂီၢ်ဝံၤန့ၣ်,",
			"20": "<sup>20</sup> အဝဲကသးဒိၣ်ထီၣ်တၢ်ဒီးသံကွၢ်နၤလၢ, ဘၣ်မနုၤအဃိသုလဲၤဘူးကဲာ်ဆိးဒီးဝ့ၢ် လၢသုကဒုးအီၤအဂီၢ်န့ၣ်လဲၣ်. မ့ၢ်သုတထံၣ်သ့ၣ်ညါဘၣ်လၢအဝဲသ့ၣ်ကခးလီၤပျၢ်တဖၣ်လၢဝ့ၢ်ခိၣ်ဒူတဖၣ်န့ၣ်ဘၣ်ဧါ.",
			"21": "<sup>21</sup> သုတသ့ၣ်နီၣ်ဘၣ်လၢစီၤကံးဒဧိၣ် (စီၤယရူၤဘၡ့း) အဖိခွါစီၤအဘံၤမ့လ့း ဘၣ်တၢ်မၤသံအီၤဒ်လဲၣ်အဂ့ၢ်ဘၣ်ဧါ. တၢ်န့ၣ်မ့ၢ်ဖဲဝ့ၢ်သံဘ့း (တ့ဘ့း), ဖဲပိာ်မုၣ်တဂၤတ့ၢ်လီၤဆၢၣ်ဂူာ်လၢၢ်တဖျၢၣ်လၢဝ့ၢ်ခိၣ်ဒူဒီးမၤသံအီၤန့ၣ်လီၤ. မ့မ့ၢ်ဒ်န့ၣ်ဒီးဘၣ်မနုၤအဃိသုဘၣ်လဲၤဘူးကဲာ်ဆိးဒီးဝ့ၢ် ခိၣ်ဒူန့ၣ်လဲၣ်. စီၤပၤမ့ၢ်သံကွၢ်နၤတၢ်အံၤဒီးတဲဘၣ်အီၤလၢ, နသုးခိၣ်စီၤအူၤရံယၤစ့ၢ်ကီးသံလံ, န့ၣ်တက့ၢ်.”",
			"22": "<sup>22</sup> မၤသးဒ်န့ၣ်, ဒီးပှၤစိာ်တၢ်ကစီၣ်န့ၣ်လဲၤဆူစီၤဒၤဝံးအအိၣ် ဒီးတဲဘၣ်အီၤတၢ်လၢစီၤယိၤအာ်မၤလိာ်အီၤလၢကဘၣ်တဲဝဲတဖၣ်န့ၣ်လီၤ.",
			"23": "<sup>23</sup> အဝဲဒၣ်စံး, “ပဒုၣ်ပဒါတဖၣ်အဂံၢ်အဘါဆူၣ်န့ၢ်ပှၤတက့ၢ်, ဒီးဟဲထီၣ်ဆူဝ့ၢ်အချၢဒ်သိးကဒုးပှၤလၢတၢ်ပျီပူၤအဂီၢ်, ဘၣ်ဆၣ်ဒီးပနီၣ်ကဒါက့ၤအီၤဆူဝ့ၢ်အတြဲၤန့ၣ်လီၤ.",
			"24": "<sup>24</sup> အန့ၣ်တစုအဝဲသ့ၣ်ခးလီၤပျၢ်တဖၣ်ဆူပအိၣ်လၢဝ့ၢ်ခိၣ်ဒူတဖၣ်အလိၤဒီး ကစၢ်စီၤပၤအသုးခိၣ်သုးနၢ်တနီၤသံဝဲလီၤ. နသုးခိၣ်စီၤအူၤရံယၤစ့ၢ်ကီးသံဝဲဒၣ်လီၤ.”",
			"25": "<sup>25</sup> စီၤဒၤဝံးစံးဘၣ်ပှၤစိာ်တၢ်ကစီၣ်န့ၣ်, “ဟ့ၣ်ဆူၣ်ထီၣ်စီၤယိၤအာ်အဂံၢ်အဘါ ဒီးတဲဘၣ်အီၤလၢအသုတသးဘၣ်တံာ်တာ်တဂ့ၤ. အဂ့ၢ်ဒ်အံၤ, မတၤမတၤကသံလၢတၢ်ဒုးတၢ်ယၤအပူၤလဲၣ်န့ၣ်နတဲတသ့ဘၣ်. တဲဘၣ်အီၤလၢကမၤဆူၣ်အါထီၣ်တၢ်ဒုးတဘျီလၢဝ့ၢ်န့ၣ်အဖီခိၣ် ဒီးမၤန့ၢ်ကွံာ်အီၤန့ၣ်တက့ၢ်.”",
			"26": "<sup>26</sup> ဖဲနီၢ်ဘၤသၡ့ဘၤနၢ်ဟူဘၣ်လၢအဝၤဘၣ်တၢ်မၤသံကွံာ်အီၤန့ၣ် အဝဲဟီၣ်တၢ်ယၢၤတၢ်လၢအဝၤအတၢ်သံအဃိန့ၣ်လီၤ.",
			"27": "<sup>27</sup> ဖဲတၢ်ဟီၣ်တၢ်ယၢၤအကတီၢ်ဝံၤဝဲန့ၣ် စီၤဒၤဝံးမၢပှၤဟဲကိးပိာ်မုၣ်န့ၣ်ဆူနီပူၤလီၤ. ပိာ်မုၣ်န့ၣ်ကဲထီၣ်အမါဒီးဆံးစၢ်န့ၢ်အီၤဖိခွါတဂၤလီၤ. ဘၣ်ဆၣ်ဒီးတၢ်လၢစီၤဒၤဝံးမၤတ့ၢ်အံၤ တဘၣ်ယွၤအသးဘၣ်."
		},
		"12": {
			"1": "<sup>1</sup> ယွၤဆှၢလီၤဝံစီၤနၤသၣ်ဆူစီၤဒၤဝံးအအိၣ်လီၤ. စီၤနၤသၣ်လဲၤဆူအအိၣ်ဒီးစံးဘၣ်အီၤ, “ပှၤအိၣ်ဝဲခံဂၤလၢအအိၣ်ဆိးလၢဝ့ၢ်တဝ့ၢ်ဃီအပူၤလီၤ. တဂၤန့ၣ်ထူးတီၤဒီးတဂၤန့ၣ်ဖှီၣ်ဝဲယာ်ဝဲလီၤ.",
			"2": "<sup>2</sup> ပှၤထူးပှၤတီၤတဂၤန့ၣ်အိၣ်ဒီးဂီၤဘုၣ်ဂီၤဖံးအါအါကလဲာ်ဒီး သိတဖၣ်,",
			"3": "<sup>3</sup> ဖဲပှၤအဖှီၣ်တဂၤန့ၣ်အိၣ်ဒၣ်ထဲသိဖိတဒုဧိၤလၢအဝဲပှ့ၤန့ၢ်ဝဲဒၣ်န့ၣ်လီၤ. အဝဲအံးထွဲကွၢ်ထွဲသိဖိန့ၣ်ဒီးသိဖိန့ၣ်ဒိၣ်ထီၣ်ဝဲ ဃုာ်ဒီးအဝဲအဖိတဖၣ်လၢအဟံၣ်ပူၤလီၤ. အဝဲဒုးအီၣ်အီၤလၢအတၢ်အီၣ်ဒၣ်ဝဲတနီၤ, ဒီးဒုးအီအီၤတၢ်လၢအဝဲအလီခီအပူၤဒီးစိာ်အီၤလၢအကံၣ်ဖျၢၣ်ခိၣ်န့ၣ်လီၤ. သိဖိန့ၣ်လီၤဂာ်ဒ်ဖိမုၣ်တဂၤအသိးလၢအဝဲအဂီၢ်န့ၣ်လီၤ.",
			"4": "<sup>4</sup> ဘၣ်မုၢ်တနံၤန့ၣ်, ပှၤသမှံၤတဂၤဟဲတုၤဝဲဆူပှၤထူးပှၤတီၤတဂၤအဟံၣ်န့ၣ်လီၤ. ပှၤထူးပှၤတီၤတဂၤန့ၣ်တအဲၣ်ဒိးမၤသံအဆၣ်ဖိကီၢ်ဖိဒၣ်ဝဲ အကျါတဒုဒၣ်လဲာ် လၢကကတဲာ်ကတီၤတၢ်အီၣ်တၢ်အီလၢအဂီၢ်ဘၣ်. အခိၣ်တလိာ်, အဝဲဟံးန့ၢ်ပှၤဖှီၣ်ဖိအသိတဒုန့ၣ်ဒီး ကတဲာ်ကတီၤတၢ်အီၣ်တၢ်အီလၢအဝဲအပှၤသမှံၤအဂီၢ်န့ၣ်လီၤ.”",
			"5": "<sup>5</sup> စီၤဒၤဝံးအသးဒိၣ်ထီၣ်ဘၣ်ပှၤထူးပှၤတီၤန့ၣ်ဒိၣ်ဒိၣ်ကလဲာ်ဒီး စံးဝဲဒၣ်, “ယဆိၣ်တၢ်လၢယွၤလၢအမူဝဲတဂၤအမံၤအပူၤ, လၢပှၤတဂၤလၢအမၤတၢ်န့ၣ်, ကြၢးသံဝဲဒၣ်လီၤ.",
			"6": "<sup>6</sup> လၢအမၤတ့ၢ်တၢ်အၢတၢ်သီဒ်န့ၣ်တမံၤအဃိ, အဝဲကဟ့ၣ်ကဒါက့ၤတၢ်လွံၢ်စးအါထဲသိးတၢ်လၢအဝဲဟံးန့ၢ်တ့ၢ်ဝဲန့ၣ်လီၤ.”",
			"7": "<sup>7</sup> စီၤနၤသၣ်စံးဘၣ်စီၤဒၤဝံး, “နမ့ၢ်ပှၤအဝဲန့ၣ်လီၤ. ဒီးတၢ်အံၤ, မ့ၢ်တၢ်လၢယွၤ, ကီၢ်အံၣ်စရ့လးအကစၢ်ယွၤစံးဝဲဒၣ်လီၤ. ယဒုးကဲထီၣ်နၤကီၢ်အံၣ်စရ့လးအစီၤပၤဒီးမၤပူၤဖျဲးနၤလၢ စီၤစီလူးအစုပူၤန့ၣ်လီၤ.",
			"8": "<sup>8</sup> ယဟ့ၣ်လီၤနၤလၢအဝဲအဘီအမုၢ်ဒီးအမါတဖၣ်လီၤ. ယဒုးကဲထီၣ်နၤစီၤပၤလၢကီၢ်အံၣ်စရ့လးဒီးကီၢ်ယူဒၤအဖီခိၣ်လီၤ. တၢ်အံၤမ့ၢ်တလၢဒံးဝဲဘၣ်ဒီးယကဟ့ၣ်အါထီၣ်ဒံးနၤခံစးန့ၣ်လီၤ.",
			"9": "<sup>9</sup> မ့မ့ၢ်ဒ်န့ၣ်ဒီးဘၣ်မနုၤအဃိ, နတစူၢ်ဘၣ်ယတၢ်မၤလိာ်တဖၣ်န့ၣ်လဲၣ်. ဘၣ်မနုၤနမၤတၢ်အၢတၢ်သီတမံၤအံၤန့ၣ်လဲၣ်. နပျဲစီၤအူၤရံယၤဘၣ်တၢ်မၤသံကွံာ်အီၤလၢတၢ်ဒုးတၢ်ယၤအပူၤ, နပျဲပှၤဧၣ်မိၣ်ဖိတဖၣ်မၤသံကွံာ်အီၤ, အန့ၣ်ဝံၤဒီးနဟံးန့ၢ်ကွံာ်အမါန့ၣ်လီၤ.",
			"10": "<sup>10</sup> ခဲကနံၣ်အံၤ, လၢစိၤကိးစိၤဒဲးအပူၤ, နစၢၤနသွဲၣ်တနီၤကသံဝဲလၢတၢ်သံဆူၣ်သံစိးတမံၤ, မ့ၢ်လၢနတစူၢ်ယၤဘၣ်ဒီးနဟံးန့ၢ်စီၤအူၤရံယၤအမါ အဃိန့ၣ်လီၤ.",
			"11": "<sup>11</sup> ယဆိၣ်တၢ်ဒီးနၤလၢယကဒုးအိၣ်ထီၣ်ပှၤတဂၤဂၤလၢနဟံၣ်ဖိဃီဖိအကျါ လၢကဟဲစိာ်တၢ်ကီတၢ်ခဲလၢနလိၤန့ၣ်လီၤ. နကထံၣ်ဘၣ်တၢ်န့ၣ်ဖဲယဟံးန့ၢ်ကွံာ်နမါတဖၣ်လၢနအိၣ် ဒီးဟ့ၣ်လီၤကွံာ်အဝဲသ့ၣ်ဆူပှၤအဂၤတဂၤအအိၣ်အခါ, ဒီးအဝဲကမံဃုာ်ဂဲၤဃုာ်ဒီးပိာ်မုၣ်တဖၣ်န့ၣ်လၢကမျၢၢ်အမဲာ်ညါ ဖဲမုၢ်ဆါအကတီၢ်န့ၣ်လီၤ.",
			"12": "<sup>12</sup> နမၤတ့ၢ်တၢ်ဒဲးဘးလၢတၢ်ခူသူၣ်အပူၤ, ဘၣ်ဆၣ်ဒီးယကပျဲတၢ်အံၤမၤအသးလၢမုၢ်ထူၣ်မုၢ်ဆါအဆၢကတီၢ် ဒ်သိးကီၢ်အံၣ်စရ့လးဒီကီၢ်ကထံၣ်ဘၣ်အီၤအဂီၢ်န့ၣ်လီၤ.”",
			"13": "<sup>13</sup> စီၤဒၤဝံးစံးဝဲဒၣ်, “ယမၤဘၣ်တ့ၢ်တၢ်ဒဲးဘးထီဒါယွၤလံ.” စီၤနၤသၣ်စံးဆၢဝဲ, “ယွၤပျၢ်နၤလၢနတၢ်ဒဲးဘးလီၤ. နတသံဘၣ်ဘၣ်.",
			"14": "<sup>14</sup> ဘၣ်ဆၣ်ဒီးမ့ၢ်လၢနဒုးကဲထီၣ်ယွၤလၢတၢ်ဒုၣ်ဒွဲၣ်စံးအၢ, ခီဖျိတၢ်မၤတၢ်ဒဲးဘးအံၤအဃိဒီး, နဖိကသံဝဲလီၤ.”",
			"15": "<sup>15</sup> အန့ၣ်ဝံၤဒီးစီၤနၤသၣ်က့ၤဝဲဆူဟံၣ်လီၤ. ဖိသၣ်လၢစီၤအူၤရံယၤအမါဆံးစၢ်ထီၣ်အီၤလၢစီၤဒၤဝံးအဂီၢ်န့ၣ် ယွၤဒုးဘၣ်ဆူးဘၣ်ဆါအီၤနးနးကလဲာ်လီၤ.",
			"16": "<sup>16</sup> စီၤဒၤဝံးဘါထုကဖၣ်တ့ၢ်ဆူကစၢ်ယွၤအအိၣ် လၢဖိသၣ်ကအိၣ်ဆူၣ်ထီၣ်က့ၤအဂီၢ်န့ၣ်လီၤ. အဝဲဂ့ၢ်လိာ်လၢကအီၣ်တၢ်တမံၤဂ့ၤတမံၤဂ့ၤအဂီၢ်, ဒီးကိးမုၢ်နၤဒဲးန့ၣ်လဲၤမံလီၤဝဲလၢဟီၣ်ခိၣ်လိၤသီတနၤကျၢၤန့ၣ်လီၤ.",
			"17": "<sup>17</sup> အဝဲအကွီၢ်ဘျီၣ်အပဒိၣ်ပပှၢ်တဖၣ်လဲၤဆူအအိၣ် ဒီးကျဲးစၢးဒုးဂဲၤထၢၣ်အီၤ ဘၣ်ဆၣ်ဒီးအဝဲဂ့ၢ်လိာ်ဝဲဒီးတအီၣ်ဃုာ်တၢ်နီတမံၤဒီးအဝဲသ့ၣ်ဘၣ်.",
			"18": "<sup>18</sup> တနွံပူၤကွံာ်အလီၢ်ခံဖိသၣ်န့ၣ်သံဝဲလီၤ. ဒီးစီၤဒၤဝံးအပဒိၣ်ပပှၢ်တဖၣ်ပျံၤတၢ်လၢကတဲအီၤတၢ်ကစီၣ်အဂီၢ်န့ၣ်လီၤ. အဝဲသ့ၣ်စံးဒၣ်, “ဖဲဖိသၣ်မူဒံးအခါန့ၣ်, ပကတိၤတၢ်ဒီးအီၤဘၣ်ဆၣ် စီၤဒၤဝံးတစံးဆၢပှၤဘၣ်. အဖိသံလံန့ၣ်, မ့ၢ်ပတဲဘၣ်အီၤကသ့ဒ်လဲၣ်. အဝဲကမၤဆါလီၤဘၣ်ဖုးအသးတမံၤမံၤလီၤ.”",
			"19": "<sup>19</sup> ဖဲစီၤဒၤဝံးပာ်သူၣ်ပာ်သးလၢ အဝဲသ့ၣ်ကတိၤကသွံလိာ်အသးတဂၤဒီးတဂၤန့ၣ် အဝဲထံၣ်သ့ၣ်ညါဝဲလၢဖိသၣ်သံလံန့ၣ်လီၤ. သတးဒီး, အဝဲသံကွၢ်အဝဲသ့ၣ်, “ဖိသၣ်သံလံဧါ”. အဝဲသ့ၣ်စံးဆၢဝဲ, “မ့ၢ်, အဝဲသံလံ.”",
			"20": "<sup>20</sup> စီၤဒၤဝံးဂဲၤဆၢထၢၣ်လၢဟီၣ်ခိၣ်လိၤ, လုၢ်ထံလုၢ်နိ, ခွံထီၣ်အခိၣ်သူ, ဒီးလဲလိာ်အကူအသိးတဖၣ်န့ၣ်လီၤ. အန့ၣ်ဝံၤဒီး, အဝဲလဲၤဘူၣ်ထီၣ်ဘါထီၣ်တၢ်လၢယွၤအဟံၣ်ပူၤန့ၣ်လီၤ. ဖဲအဝဲဟဲက့ၤဆူနူၢ်ပူၤစီၤပူၤန့ၣ်အဝဲဃ့အီၣ်တၢ်ဒီးအီၣ်ဝဲတဘျီဃီ ဖဲပှၤဟဲပာ်လီၤန့ၢ်အီၤန့ၣ်လီၤ.",
			"21": "<sup>21</sup> အဝဲအပဒိၣ်ပပှၢ်တဖၣ်စံးဘၣ်အီၤ, “ပနၢ်တပၢၢ်တၢ်အံၤဘၣ်. ဖဲဖိသၣ်အိၣ်မူဒံးဝဲအခါန့ၣ်, နဟီၣ်နယၢၤလၢအဂီၢ်ဒီးတအီၣ်တၢ်အီတၢ်ဘၣ်, မ့မ့ၢ်ဖဲအဝဲသံတဘျီဃီန့ၣ်, နဂဲၤဆၢထၢၣ်ဒီးအီၣ်တၢ်အီတၢ်လီၤ.”",
			"22": "<sup>22</sup> စီၤဒၤဝံးစံးဆၢဝဲ, “မ့ၢ်လီၤ. ဖဲအဝဲအိၣ်မူဒံးဝဲအခါန့ၣ် ယဒုၣ်တၢ်အီၣ်တၢ်အီဒီးဟီၣ်တၢ်ယၢၤတၢ်လီၤ. ယဆိကမိၣ်လၢယွၤကသးကညီၤယၤဒီးတပျဲဖိသၣ်သံဘၣ်န့ၣ်လီၤ.",
			"23": "<sup>23</sup> ဘၣ်ဆၣ်ဒီးခဲအံၤမ့ၢ်လၢအဝဲဒၣ်သံလံအဃိ, ဘၣ်မနုၤယကဘၣ်ဒုၣ်တၢ်အီၣ်န့ၣ်လဲၣ်. ယမၤမူထီၣ်က့ၤဖိသၣ်အံၤကသ့ဧါ. မုၢ်တနံၤန့ၣ်ယကလဲၤဆူတၢ်လီၢ်ဖဲအဝဲအိၣ်ဝဲ မ့မ့ၢ်အဝဲဟဲက့ၤ ဆူယအိၣ်တသ့ဘၣ်နီတစုဘၣ်.”",
			"24": "<sup>24</sup> အန့ၣ်ဝံၤဒီး, စီၤဒၤဝံးမၤမုာ်ထီၣ်က့ၤအမါနီၢ်ဘၤသၡ့ဘၤ န့ၣ်လီၤ. အဝဲမံဃုာ်ဂဲၤဃုာ်ဒီးအီၤဒီးအဝဲဆံးစၢ်ထီၣ်န့ၢ်အီၤလၢဖိခွါတဂၤ ဒီးစီၤဒၤဝံးယုၢ်အမံၤလၢစီၤၡလိၤမိၤန့ၣ်လီၤ. ယွၤအဲၣ်ဖိသၣ်ပိာ်ခွါန့ၣ်,",
			"25": "<sup>25</sup> ဒီးယွၤမၤလိာ်ဝံစီၤနၤသၣ်လၢကယုၢ်ဖိသၣ်န့ၣ်အမံၤလၢစီၤယဒံဒယၤ လီၤ. အဂ့ၢ်ဒ်အံၤ, ယွၤအဲၣ်အီၤဒိၣ်မးလီၤ.",
			"26": "<sup>26</sup> အခါဖဲန့ၣ်, စီၤယိၤအာ်ထီၣ်ဒုးထွဲဒံးတၢ်ထီဒါပှၤဧၣ်မိၣ်ဖိ အဝ့ၢ်ခိၣ်ဝ့ၢ်ရးဘါဒီးဘူးတ့ၢ်လၢကမၤန့ၢ်အီၤလီၤ.",
			"27": "<sup>27</sup> အဝဲဆှၢလီၤပှၤစိာ်တၢ်ကစီၣ်တဖၣ်ဆူစီၤဒၤဝံးအအိၣ်လၢကတဲဖျါ ထီၣ်တၢ်ဂ့ၢ်ဒ်အံၤ, “ယဒုးထီဒါဝ့ၢ်ရးဘါဒီးမၤန့ၢ်ကွံာ်အတၢ်ဟ့ၣ်ထံအလီၢ်လံ.",
			"28": "<sup>28</sup> ခဲအံၤပာ်ဖှိၣ်ထီၣ်နသုးမုၢ်တဖၣ်လၢအအိၣ်လီၤတဲာ်ဒံး, ထီၣ်ဒုးဝ့ၢ်န့ၣ်ဒီးမၤန့ၢ်အီၤလၢနကစၢ်ဒၣ်နဲတက့ၢ်. ယတအဲၣ်ဒိးမၤန့ၢ်ယမံၤလၢတၢ်မၤန့ၢ်ဝ့ၢ်န့ၣ်အဃိဘၣ်.”",
			"29": "<sup>29</sup> လၢတၢ်န့ၣ်အဃိ, စီၤဒၤဝံးပာ်ဖှိၣ်ထီၣ်အသုးမုၢ်တဖၣ်, လဲၤဆူဝ့ၢ်ရးဘါ, ထီၣ်ဒုးအီၤဒီးမၤန့ၢ်အီၤလီၤ.",
			"30": "<sup>30</sup> လၢပှၤဧၣ်မိၣ်ဖိတဖၣ်အကစၢ်တၢ်ဂီၤမိလးအခိၣ်လိၤန့ၣ်စီၤဒၤဝံး ဟံးန့ၢ်ခိၣ်သလုးထူတဖျၢၣ်, လၢအဃၢလီၤတယၢၢ်တကံကၢ်လၢအအိၣ်ဒီးတၢ်မျၢ်တဖျၢၣ်လၢအလိၤန့ၣ်လီၤ. စီၤဒၤဝံးဟံးန့ၢ်တၢ်မျၢ်တဖျၢၣ်န့ၣ်ဒီးထီထီၣ်အီၤလၢအခိၣ် သလုးဒၣ်ဝဲအလိၤန့ၣ်လီၤ. အဝဲဟံးန့ၢ်စ့ၢ်ကီးတၢ်ဂုာ်န့ၢ်အါအါဂီၢ်ဂီၢ်လၢဝ့ၢ်ပူၤန့ၣ်,",
			"31": "<sup>31</sup> ဒီးမၢဝ့ၢ်အပှၤဂီၢ်မုၢ်တဖၣ်မၤတၢ်လၢထးဘူးသ့ၣ်တဖၣ်, ထးကြၢ်တဖၣ်, ဒီးထးကွါတဖၣ်ဒီးမၢဆူၣ်အဝဲသ့ၣ်လၢကမၤတၢ်ဖဲ တၢ်မၤဒၢးခီတဖၣ်အလီၢ်န့ၣ်လီၤ. ကယဲၢ်ဝ့ၢ်အဂၤတဖၣ်အပှၤဂီၢ်မုၢ်လၢကီၢ်ဧၣ်မိၣ်အပူၤန့ၣ်အဝဲမၢစ့ၢ်ကီးဝဲတမံၤဃီဒ်န့ၣ်လီၤ. အန့ၣ်ဝံၤဒီးအပှၤတဖၣ်ဟဲက့ၤကဒါက့ၤဆူဝ့ၢ်ယရူၤၡလ့ၣ်န့ၣ်လီၤ."
		},
		"13": {
			"1": "<sup>1</sup> စီၤဒၤဝံးအဖိခွါစီၤအးဘၡါလိၣ်အိၣ်ဒီးအဒီပုၢ်ဝဲၢ်မုၣ်, မုၣ်ကနီၤဃံလၤတဂၤလၢအမံၤမ့ၢ်ဝဲနီၢ်တၤမၢ်န့ၣ်လီၤ. စီၤဒၤဝံးအဖိခွါအဂၤတဂၤလၢအမံၤမ့ၢ်ဝဲစီၤအၤမနိၣ် အဲၣ်ဘၣ်ဝဲဒၣ်ပိာ်မုၣ်န့ၣ်လီၤ.",
			"2": "<sup>2</sup> အဝဲဒၣ်အဲၣ်ဘၣ်အီၤတုၤဒၣ်လဲာ်အဆါထီၣ်ဘၣ်မးအသးန့ၣ်လီၤ. အဂ့ၢ်ဒ်အံၤ, ဖျါလၢအဝဲအဂီၢ်လၢတညီလၢကမၤန့ၢ်အီၤဘၣ်. ဒ်မုၣ်ကနီၤတဂၤအသိးအဝဲဘၣ်တၢ်တြီအီၤ ဒ်သိးအသုတထံၣ်လိာ်ဒီးပိာ်ခွါတဖၣ်တဂ့ၤန့ၣ်လီၤ.",
			"3": "<sup>3</sup> ဘၣ်ဆၣ်ဒီးအဝဲအိၣ်ဒီးအတံၤသကိးတဂၤလၢအဘူးဒီးအီၤ ဒီးအသးဒူမးလၢအမံၤမ့ၢ်ဝဲစီၤယိၤနဒာ်, စီၤဒၤဝံးအဒီပုၢ်ဝဲၢ်ခွါစီၤၡံမၤအဖိခွါန့ၣ်လီၤ.",
			"4": "<sup>4</sup> စီၤယိၤနဒာ်စံးဘၣ်စီၤအၤမနိၣ်ဒ်အံၤ, “နမ့ၢ်စီၤပၤအဖိခွါတဂၤ, ဘၣ်ဆၣ်ဒီးယကွၢ်နၤတနံၤဘၣ်တနံၤန့ၣ်နဖျါသူၣ်အုးသးအုးနဲလီၤ. ဘၣ်မနုၤအဃိလဲၣ်.” အဝဲစံးဆၢဝဲဒၣ်, “ယအဲၣ်ဘၣ်နီၢ်တၤမၢ်လၢအမ့ၢ်ယဒီပုၢ်ဝဲၢ်ခွါလၢအမိၢ်လီၤဆီဒီးယမိၢ်, စီၤအးဘၡါလိၣ်အဒီပုၢ်ဝဲၢ်မုၣ်န့ၣ်လီၤ.”",
			"5": "<sup>5</sup> စီၤယိနဒာ်စံးဘၣ်အီၤ, “ပာ်မၤနသးဒ်နဆူးနဆါအသိးဒီးမံလီၤလၢလီၢ်မံဖီခိၣ်တက့ၢ်. ဖဲနပၢ်ဟဲဒ်သိးကကွၢ်နၤန့ၣ်တဲဘၣ်အီၤလၢ ဝံသးစူၤမၢယဒီပုၢ်ဝဲၢ်မုၣ်နီၢ်တၤမၢ်ဟဲဒီးဒုးအီၣ်ယၤတၢ်အီၣ်တက့ၢ်. ယအဲၣ်ဒိးလၢအဝဲကကတဲာ်ကတီၤတၢ်အီၣ်တၢ်အီဖဲအံၤ, ဖဲယထံၣ်ဘၣ်အီၤသ့ဒီးဒုးအီၣ်ယၤလၢအနီၢ်ကစၢ်ဒၣ်ဝဲန့ၣ်လီၤ.”",
			"6": "<sup>6</sup> လၢတၢ်န့ၣ်အဃိ, စီၤအၤမနိၣ်ပာ်မၤအသးဒ်အဆူးဝဲဆါဝဲအသိးဒီး မံဝဲလၢအလီၢ်မံဖီခိၣ်န့ၣ်လီၤ. စီၤပၤဒၤဝံးလဲၤကွၢ်အီၤဒီးစီၤအၤမနိၣ်တဲဘၣ်အီၤဒ်အံၤ, “ဝံသးစူၤပျဲနီၢ်တၤမၢ်ဟဲမၤန့ၢ်ယၤကိၣ်တနီၤဖဲအံၤ, ဖဲယထံၣ်ဘၣ်အီၤသ့ဝံၤဒီးဒုးအီၣ်ယၤကိၣ်န့ၣ်လၢအနီၢ်ကစၢ်ဒၣ်ဝဲတက့ၢ်.”",
			"7": "<sup>7</sup> အန့ၣ်ဒီး, စီၤဒၤဝံးမၢပှၤလဲၤတဲဘၣ်နီၢ်တၤမၢ်လၢအအိၣ်လၢ စီၤပၤအနူၢ်ပူၤစီၤပူၤန့ၣ်, လၢကလဲၤဆူစီၤအၤမနိၣ်အဟံၣ် ဒီးကတဲာ်ကတီၤန့ၢ်အီၤတၢ်အီၣ်တၢ်အီတနီၤန့ၣ်လီၤ.",
			"8": "<sup>8</sup> ပိာ်မုၣ်န့ၣ်လဲၤဝဲဖဲန့ၣ်ဒီးထံၣ်စီၤအၤမနိၣ်လၢအမံလီၤလၢလီၢ်မံခိၣ်လီၤ. အဝဲဟံးန့ၢ်ကိၣ်ကမူၣ်တနီၤ, ကတဲာ်ကတီၤအီၤ, ဝံၤဒီးမၤကိၣ်တနီၤဖဲန့ၣ်, ဖဲအဝဲထံၣ်အီၤသ့အလီၢ်န့ၣ်လီၤ. အန့ၣ်ဝံၤဒီးအဝဲကုၢ်ထီၣ်ကိၣ်တဖၣ်န့ၣ်,",
			"9": "<sup>9</sup> ဒီးထုးထီၣ်ကိၣ်တဖၣ်န့ၣ်လၢသပၢၤဘံၣ်သဘၣ်အပူၤလၢစီၤအၤမနိၣ် ကအီၣ်ဝဲအဂီၢ်န့ၣ်လီၤ. ဘၣ်ဆၣ်ဒီးအဝဲတအီၣ်ဝဲဘၣ်. အဝဲစံးဝဲဒၣ်, “မၢပှၤကိးဂၤဟးထီၣ်ကွံာ်တက့ၢ်.” ဒီးပှၤကိးဂၤဒဲးဟးထီၣ်ကွံာ်ဝဲလီၤ.",
			"10": "<sup>10</sup> တုၤနုၤတစုအဝဲဒၣ်စံးဘၣ်ပိာ်မုၣ်န့ၣ်, “ဟဲစိာ်ကိၣ်တဖၣ်ဖဲ အံၤဆူယလီၢ်မံဒီးဒုးအီၣ်ယၤလၢနနီၢ်ကစၢ်ဒၣ်နဲတက့ၢ်.” ပိာ်မုၣ်န့ၣ်စိာ်ထီၣ်ကိၣ်တဖၣ်ဒီးလဲၤဆူအဝဲအအိၣ်လီၤ.",
			"11": "<sup>11</sup> ဖဲအဝဲဟ့ၣ်အီၤလၢကိၣ်တဖၣ်အခါန့ၣ်, စီၤအၤမနိၣ်စှီၤတံၢ်ဃးအီၤဒီးစံးဝဲဒၣ်, “ဟဲမံဃုာ်ဒီးယၤတက့ၢ်.”",
			"12": "<sup>12</sup> နီၢ်တၤမၢ်စံးဝဲဒၣ်, “တသ့ဘၣ်. မၤဆူၣ်မၤနၢၤယၤဒ်သိးယကမၤ တၢ်လီၤရၢၢ်လီၤစၢၢ်တမံၤန့ၣ်တဂ့ၤ. တၢ်န့ၣ်မ့ၢ်တၢ်ဒဲးဘးလၢအလီၤပျံၤဒိၣ်မးလီၤ.",
			"13": "<sup>13</sup> ယကမိာ်ထီၣ်ယခိၣ်လၢပှၤကမျၢၢ်အမဲာ်ညါကသ့ကဒီးဒ်လဲၣ်. ဒီးနဲဒၣ်, နကဘၣ်တၢ်မဲာ်ဆှးလၢာ်လၢာ်ဆ့ဆ့ လၢကီၢ်အံၣ်စရ့လးအပူၤန့ၣ်လီၤ. ဝံသးစူၤကတိၤတၢ်ဒီးစီၤပၤတက့ၢ်. ယနာ်သပှၢ်တၢၢ်လၢအဝဲကဟ့ၣ်လီၤယၤဆူနအိၣ်န့ၣ်လီၤ.”",
			"14": "<sup>14</sup> ဘၣ်ဆၣ်ဒီးအဝဲတကနၣ်ဘၣ်ပိာ်မုၣ်န့ၣ်ဘၣ်. ဒီးမ့ၢ်လၢအဝဲအဂံၢ်အဘါဆူၣ်န့ၢ်ပိာ်မုၣ်န့ၣ်အဃိ အဝဲမၤနၢၤကွံာ်အီၤဒီးမၤဆူၣ်မၤစိးအီၤန့ၣ်လီၤ.",
			"15": "<sup>15</sup> တၢ်န့ၣ်အလီၢ်ခံ, စီၤအၤမနိၣ်ပှဲၤဒီးတၢ်သးဟ့ပိာ်မုၣ်န့ၣ်ဒိၣ်မးလီၤ. အဝဲအတၢ်သးဟ့အီၤခဲအံၤန့ၣ်, အါန့ၢ်ဒံးအဝဲအတၢ်အဲၣ်တ့ၢ်အီၤ လၢညါန့ၣ်လီၤ. အဝဲစံးဘၣ်ပိာ်မုၣ်န့ၣ်, “ဟးထီၣ်ကွံာ်တက့ၢ်.”",
			"16": "<sup>16</sup> နီၢ်တၤမၢ်စံးဆၢအီၤ, “တသ့ဘၣ်. တၢ်ဒုးဟးထီၣ်ကွံာ်ယၤဒ်သိးအံၤန့ၣ် မ့ၢ်တၢ်ကမၣ်လၢအဒိၣ်န့ၢ်ဒံးတၢ်လၢနမၤတ့ၢ်လံအီၤန့ၣ်လီၤ.” ဘၣ်ဆၣ်ဒီးစီၤအၤမနိၣ်တကနၣ်ဃုာ်အီၤဘၣ်.",
			"17": "<sup>17</sup> စီၤအၤမနိၣ်ကိးနုာ်အခ့အပှၤဒၣ်ဝဲဒီးစံးဒၣ်, “ထုးထီၣ်ကွံာ်ပိာ်မုၣ်အံၤလၢယမဲာ်ညါတက့ၢ်. ဟီထီၣ်ကွံာ်အီၤဆူတၢ်ချၢဃံဒီးသိးတံာ်ဃာ်တြဲၤတက့ၢ်.”",
			"18": "<sup>18</sup> တၢ်ခ့တၢ်ပှၤတဖၣ်ထုးထီၣ်ကွံာ်ပိာ်မုၣ်န့ၣ်ဒီးသိးဃာ်တြဲၤန့ၣ်လီၤ. နီၢ်တၤမၢ်ကူသိးဝဲဆ့ကၤဖးထီတဘ့ၣ်လၢအအိၣ်ဒီးအစုဖးထီ, လၢညီနူၢ်နီၢ်ပၤမုၣ်ဖိမုၣ်ကနီၤတဂၤဖဲစိၤအဝဲန့ၣ်, ကူသိးဝဲန့ၣ်လီၤ.",
			"19": "<sup>19</sup> အဝဲဖှံလီၤဖၣ်ဆါတဖၣ်လၢအခိၣ်လိၤ, ဖှီယာ်အဆ့ကၤဖးထီ ဒီးမၤဘၢအမဲာ်သၣ်လၢအစုတဖၣ်ဒီးဟးထီၣ်ကွံာ်လၢတၢ်ဟီၣ်တၢ်ယၢၤ အပူၤန့ၣ်လီၤ.",
			"20": "<sup>20</sup> ဖဲအဒီပုၢ်ဝဲၢ်ခွါစီၤအၤဘၡါလိၣ်ထံၣ်အီၤန့ၣ်အဝဲသံကွၢ်အီၤ, “မ့ၢ်စီၤအၤမနိၣ်မၤတရီတပါနၤန့ၣ်ဧါ. ဝံသးစူၤလီၤ, ပျဲတၢ်မၤအသးန့ၣ်မၤတံာ်တာ်နသးနးကဲၣ်ဆိးတဂ့ၤ, ယဒီပုၢ်ဝဲၢ်မုၣ်ဧၢ. အဝဲမ့ၢ်နဒီပုၢ်ဝဲၢ်ခွါလၢအမိၢ်တမ့ၢ်တမိၢ်ဃီဘၣ်အဃိ, တဲဘၣ်ပှၤနီတဂၤလၢတၢ်ဂ့ၢ်အံၤတဂ့ၤ.” လၢတၢ်န့ၣ်အဃိ, နီၢ်တၤမၢ်အိၣ်ဆိးဝဲလၢစီၤအးဘၡါလိၣ်အဟံၣ်ပူၤ, ပှဲၤဒီးတၢ်သူၣ်အုးသးအုးဒီးတၢ်သယုၢ်သညိန့ၣ်လီၤ.",
			"21": "<sup>21</sup> ဖဲစီၤပၤဒၤဝံးနၢ်ဟူဘၣ်တၢ်လၢအမၤတ့ၢ်အသးန့ၣ်, အဝဲအသးထီၣ်ကဲၤဝဲနးနးကလဲာ်န့ၣ်လီၤ.",
			"22": "<sup>22</sup> ဒီးစီၤအးဘၡါလိၣ်သးဟ့ကွံာ်ဝဲစီၤအၤမနိၣ်နးမး, လၢအမၤတရီတပါအပုၢ်ပိာ်မုၣ်နီၢ်တၤမၢ်အဃိ, တုၤဒၣ်လဲာ်တကတိၤလၢၤတၢ်ဒီးအီၤနီတစုလၢၤဘၣ်န့ၣ်လီၤ.",
			"23": "<sup>23</sup> ခံနံၣ်ပူၤကွံာ်အလီၢ်ခံန့ၣ် စီၤအးဘၡါလိၣ်အိၣ်ဒီးအတၢ်တံာ်အသိတဖၣ်အဆူၣ်ဖဲဝ့ၢ်ဘဧၤလးဃါစိၢ်, ဘူးဒီးဝ့ၢ်အ့ဖရဲၣ်အဃၢၤဒီး အဝဲကွဲမုာ်ကယဲၢ်စီၤပၤအဖိခွါတဖၣ်လၢအကဟဲဖဲန့ၣ်လီၤ.",
			"24": "<sup>24</sup> အဝဲလဲၤဝဲဆူစီၤပၤဒၤဝံးအအိၣ်, ဒီးစံးဝဲဒၣ်, “နဲဒၣ်တၢ်ဒိၣ်ကစၢ်စီၤပၤဧၢ, ပှၤတံာ်သိဆူၣ်တဖၣ်ဟဲဝဲလၢ ကတံာ်န့ၢ်ယၤလၢယသိတဖၣ်အဆူၣ်လီၤ. မ့ၢ်နၤဒီးနပဒိၣ်ပပှၢ်တဖၣ်ကဟဲဝဲဒီးမၤဃုာ်သကိးတၢ်ဒီးယၤလၢ မူးတဖၣ်အံၤအပူၤဧါ.”",
			"25": "<sup>25</sup> စီၤပၤစံးဆၢဝဲဒၣ်, “တသ့ဘၣ်, ယဖိခွါဧၢ, ပမ့ၢ်လဲၤခဲလၢာ်ဒီးကကဲထီၣ်တၢ်ကီတၢ်ခဲဒိၣ်ကဲာ်ဆိးလၢနဂီၢ်န့ၣ်လီၤ.” စီၤအးဘၡါလိၣ်တဲအီၤသပှၢ်ပှၢ်ဘၣ်ဆၣ်ဒီး စီၤပၤတအၢၣ်လီၤဝဲဘၣ်. ဒီးအဝဲမၢစီၤအးဘၡါလိၣ်ဟးထီၣ်ကွံာ်ဝဲန့ၣ်လီၤ.",
			"26": "<sup>26</sup> ဘၣ်ဆၣ်, စီၤအးဘၡါလိၣ်စံးအီၤ, “ဂ့ၤလံ. မ့မ့ၢ်ဒ်န့ၣ်ဒီး, အစှၤကတၢၢ်မ်နကပျဲယဒီပုၢ်ဝဲၢ်ခွါစီၤအၤမနိၣ်ဟဲတက့ၢ်.” စီၤပၤသံကွၢ်အီၤ, “ဘၣ်မနုၤလၢအဝဲကဘၣ်လဲၤဝဲန့ၣ်လဲၣ်.”",
			"27": "<sup>27</sup> ဘၣ်ဆၣ်ဒီးစီၤအးဘၡါလိၣ်တခီတဲထွဲဒံးအီၤသပှၢ်ပှၢ်, တုၤဒၣ်လဲာ်လၢခံကတၢၢ်န့ၣ်, စီၤပၤဒၤဝံးပျဲစီၤအၤမနိၣ်ဒီး အဖိခွါအဂၤတဖၣ်ခဲလၢာ်လဲၤဃုာ်တၢ်ဒီးစီၤအးဘၡါလိၣ်န့ၣ်လီၤ. စီၤအးဘၡါလိၣ်ကတဲာ်ကတီၤတၢ်အီၣ်အမူးတမူး လၢအကြၢးဝဲလၢစီၤပၤတဂၤအဂီၢ်,",
			"28": "<sup>28</sup> ဒီးမၤလိာ်ပိာ်လီၤအခ့အပှၤတဖၣ်ဒ်အံၤ, ဖဲစီၤအၤမနိၣ် မုာ်လၤလၢတၢ်အီစပံးထံအါမးအခါန့ၣ်, ပာ်သူၣ်ပာ်သး, ဒီးတုၤယဟ့ၣ်လီၤယကလုၢ်န့ၣ်, မၤသံကွံာ်အီၤတက့ၢ်. ပျံၤတၢ်တဂ့ၤ. ယကဟံးန့ၢ်မူဒါလၢယနီၢ်ကစၢ်ဒၣ်ယဲလီၤ. အိၣ်ဒီးတၢ်သးဒူဒီးမၤသုသးယၢ်တံၢ်ယၢ်တၢၤတဂ့ၤ.",
			"29": "<sup>29</sup> လၢတၢ်န့ၣ်အဃိတၢ်ခ့တၢ်ပှၤတဖၣ်မၤထွဲစီၤအၤဘၡါလိၣ်အတၢ်မၤလိာ်ပိာ်လီၤတဖၣ် ဒီးမၤသံကွံာ်စီၤအၤမနိၣ်န့ၣ်လီၤ. ကယဲၢ်စီၤဒၤဝံးအဖိခွါအဂၤတဖၣ်ဒိးထီၣ်အကသ့ၣ်ဒီးထွးထီၣ်ဃ့ၢ်ကွံာ်ဝဲဒၣ်န့ၣ်လီၤ.",
			"30": "<sup>30</sup> ဖဲအဝဲသ့ၣ်အိၣ်လၢကျဲလၢတၢ်က့ၤဆူဟံၣ်အဖၢမုၢ်န့ၣ်, စီၤဒၤဝံးဘၣ်တၢ်တဲအီၤ, “စီၤအးဘၡါလိၣ်မၤသံကွံာ်နဖိခွါခဲလၢာ်လံ. တအိၣ်တ့ၢ်နီတဂၤလၢၤဘၣ်.”",
			"31": "<sup>31</sup> စီၤပၤဂဲၤဆၢထၢၣ်ဝဲ, ဖှီအကူအသိးတဖၣ်လၢတၢ်သးအုးအပူၤဒီး စုးလီၤအသးဆူဟီၣ်ခိၣ်လိၤန့ၣ်လီၤ. တၢ်ခ့တၢ်ပှၤတဖၣ်လၢအအိၣ်ဒီးအီၤဖဲန့ၣ်စ့ၢ်ကီးဖှီအကူအသိးတဖၣ်န့ၣ်လီၤ.",
			"32": "<sup>32</sup> ဘၣ်ဆၣ်ဒီးစီၤဒၤဝံးအဒီပုၢ်ဝဲခွါစီၤၡံမၤအဖိခွါစီၤယိၤနဒာ်စံးဝဲဒၣ်, “နဲဒၣ်တၢ်ဒိၣ်ကစၢ်စီၤပၤဧၢ, အဝဲတမၤသံကွံာ်ဘၣ်နဖိခွါခဲလၢာ်ဘၣ်. ထဲဒၣ်စီၤအၤမနိၣ်တဂၤဧိၤသံဝဲလီၤ. ခီဖျိနကွၢ်ဃီၤစီၤအးဘၡါလိၣ်န့ၣ်, နတဲသ့လၢအဝဲပာ်လီၤတ့ၢ်လံအသးလၢကမၤတၢ်အံၤစးထီၣ်ဒၣ်လဲာ်လၢ စီၤအၤမနိၣ်မၤဆူၣ်မၤစိးအဝဲအဒီပုၢ်ဝဲၢ်မုၣ်နီၢ်တၤမၢ်အကတီၢ်လံၤလံၤန့ၣ်လီၤ.",
			"33": "<sup>33</sup> လၢတၢ်န့ၣ်အဃိ, နာ်တၢ်ကစီၣ်လၢအစံးဝဲလၢ နဖိခွါခဲလၢာ်သံလံန့ၣ်တဂ့ၤ. ပှၤဘၣ်တၢ်မၤသံအီၤထဲစီၤအၤမနိၣ်တဂၤဧိၤန့ၣ်လီၤ.”",
			"34": "<sup>34</sup> အကတီၢ်ဖဲန့ၣ်, စီၤအးဘၡါလိၣ်ထွးထီၣ်ဃ့ၢ်ကွံာ်ဝဲဒၣ်န့ၣ်လီၤ. တကီၢ်ခါဖဲန့ၣ်, ပှၤသုးဖိတဂၤလၢအမူဒါလီၤဝဲလၢခိးတၢ်အလီၢ်န့ၣ်, ထံၣ်ဘၣ်ပှၤဂီၢ်မုၢ်ဖးဒိၣ်တဖုဟဲလီၤလၢတၢ်လူၢ်ဒီခိၣ်လၢကျဲ လၢအဟဲဝဲလၢဝ့ၢ်ဃိရနဲၣ်တခီန့ၣ်လီၤ. အဝဲလဲၤဆူစီၤပၤအအိၣ်ဒီးတဲသ့ၣ်ညါအီၤတၢ်လၢအထံၣ်ဘၣ်တ့ၢ်ဝဲတဖၣ်န့ၣ်လီၤ.",
			"35": "<sup>35</sup> စီၤယိၤနဒာ်စံးဘၣ်စီၤဒၤဝံး, “ပှၤဟဲလၢန့ၣ်တဖၣ်န့ၢ်မ့ၢ်နဖိခွါတဖၣ်, ဒ်ယတဲတ့ၢ်နၤလၢအဝဲသ့ၣ်ကဟဲက့ၤဝဲအသိးန့ၣ်လီၤ.”",
			"36": "<sup>36</sup> ဖဲအဝဲကတိၤတၢ်အံၤဝံၤတဘျီဃီန့ၣ်, စီၤဒၤဝံးအဖိခွါတဖၣ်ဟဲက့ၤနုာ်လီၤဝဲလီၤ. အဝဲသ့ၣ်စးထီၣ်ဟီၣ်ဝဲယၢၤဝဲ, ဒီးစီၤဒၤဝံးဒီးအပဒိၣ်ပပှၢ်တဖၣ်ဟီၣ်စ့ၢ်ကီးဝဲနးမးလီၤ.",
			"37": "<sup>37</sup> စီၤအးဘၡါလိၣ်ဃ့ၢ်ပူၤဖျဲးအသးဒီးလဲၤဝဲဆူစီၤဧးမံၤဟူးအဖိခွါ, ဝ့ၢ်ကၡူၢ်အစီၤပၤ, စီၤတးလမဲအအိၣ်န့ၣ်လီၤ.",
			"38": "<sup>38</sup> အဝဲလဲၤအိၣ်ဖဲန့ၣ်သၢနံၣ်န့ၣ်လီၤ. စီၤဒၤဝံးဟီၣ်ဝဲယၢၤဝဲလၢတၢ်သးအုးအပူၤဖးယံာ်, လၢအဖိခွါစီၤအၤမနိၣ်အဃိန့ၣ်လီၤ.",
			"39": "<sup>39</sup> ဘၣ်ဆၣ်ဒီးဖဲအဝဲအသးမုာ်ထီၣ်က့ၤလၢစီၤအၤမနိၣ်အတၢ်သံဝံၤန့ၣ်, အဝဲအသးပူၤပှဲၤဒီးတၢ်သးသယုၢ်ဘၣ်အဖိခွါစီၤအးဘၡါလိၣ်န့ၣ်လီၤ."
		},
		"14": {
			"1": "<sup>1</sup> စီၤယိၤအာ်သ့ၣ်ညါဘၣ်ဝဲလၢစီၤပၤဒၤဝံး သးသယုၢ်ဘၣ်စီၤအးဘၡါလိၣ်ဒိၣ်မးန့ၣ်လီၤ.",
			"2": "<sup>2</sup> လၢတၢ်န့ၣ်အဃိ, အဝဲမၢပှၤကိးန့ၢ်အီၤပိာ်မုၣ်တဂၤလၢအကူၣ်သ့ဒိၣ်မး လၢအအိၣ်ဆိးဝဲလၢဝ့ၢ်တကိၤန့ၣ်လီၤ. ဖဲပိာ်မုၣ်န့ၣ်ဟဲတုၤဒီးအဝဲစံးဘၣ်အီၤဒ်အံၤ, “ပာ်မၤနသးဒ်နအိၣ်လၢတၢ်ဟီၣ်တၢ်ယၢၤအပူၤ, ကူထီၣ်ကၤထီၣ်တၢ်ဘၣ်မိၣ်ဘၣ်မးအကူအသိးတဖၣ်ဒီးခွံနခိၣ်သူတဂ့ၤ. မၤနသးဒ်ပိာ်မုၣ်တဂၤလၢအဟီၣ်တၢ်ဖးယံာ်ဖးထၢလံအသိးန့ၣ်တက့ၢ်.",
			"3": "<sup>3</sup> အန့ၣ်ဝံၤဒီး, လဲၤဆူစီၤပၤအအိၣ်ဒီးစံးဘၣ်အီၤ, တၢ်လၢယမၤလိာ်နၤလၢနကဘၣ်တဲအီၤန့ၣ်တက့ၢ်.” အန့ၣ်ဝံၤဒီး, စီၤယိၤအာ်တဲဘၣ်အီၤတၢ်လၢအဝဲကစံးတဲဝဲန့ၣ်လီၤ.",
			"4": "<sup>4</sup> ပိာ်မုၣ်န့ၣ်လဲၤဆူစီၤပၤအအိၣ်, ထိၣ်လီၤပှီၤအသး, ဆုးလီၤအခိၣ်ဆူဟီၣ်ခိၣ်လိၤလၢတၢ်ယူးယီၣ်အပူၤဒီးစံးဝဲဒၣ်, “နဲဒၣ်, တၢ်ဒိၣ်ကစၢ်စီၤပၤဧၢ, မၤစၢၤယၤတက့ၢ်.”",
			"5": "<sup>5</sup> စီၤပၤသံကွၢ်အီၤ, “နလိၣ်ဘၣ်တၢ်မနုၤလဲၣ်.” ပိာ်မုၣ်န့ၣ်စံးဆၢအီၤ, “တၢ်ဒိၣ်ဧၢ, ယမ့ၢ်မုၣ်ကမဲလၢအဖှီၣ်တဂၤလီၤ. ယဝၤသံကွံာ်လံ.",
			"6": "<sup>6</sup> တၢ်ဒိၣ်ဧၢ, ယအိၣ်ဒီးဖိခွါခံဂၤ, ဒီးဘၣ်တနံၤန့ၣ်အဝဲသ့ၣ် အ့ၣ်လိာ်အသးလၢပျီတဖၣ်အပူၤ, ဖဲပှၤတအိၣ်နီတဂၤလၢကထုးဖှၣ်အဝဲသ့ၣ်ဘၣ်, ဒီးလၢအကျါတဂၤန့ၣ်မၤသံကွံာ်အဂၤတဂၤလီၤ.",
			"7": "<sup>7</sup> ဒီးခဲကနံၣ်အံၤတၢ်ဒိၣ်ဧၢ, ယဘူးယတံၢ်ခဲလၢာ်ဃၣ်ကွံာ်အသးထီဒါယၤ ဒီးဃ့ဆူၣ်ဝဲလၢယကဘၣ်ဟ့ၣ်လီၤယဖိခွါဆူအဝဲသ့ၣ်အအိၣ် ဒ်သိးအဝဲသ့ၣ်မၤသံကွံာ်အီၤကသ့, လၢအဝဲမၤသံတ့ၢ်အဒီပုၢ်ဝဲၢ်ခွါအဃိန့ၣ်လီၤ. အဝဲသ့ၣ်မ့ၢ်မၤတၢ်အံၤဒီးယကအိၣ်လီၤတဲာ်တအိၣ်ဒီးဖိခွါနီတဂၤဘၣ်လီၤ. အဝဲသ့ၣ်ကမၤဟးဂီၤယတၢ်မုၢ်လၢ်လၢခံကတၢၢ်ဒီးဖိခွါတဂၤလၢ ကစိာ်မူထွဲဒ်ယဝၤအမံၤန့ၣ်တအိၣ်လၢၤဘၣ်.”",
			"8": "<sup>8</sup> စီၤပၤစံးဝဲဒၣ်, “က့ၤက့ၤဆူနဟံၣ်တက့ၢ်. ယကကွၢ်သုးကျဲၤတၢ်ဂ့ၢ်အံၤန့ၣ်လီၤ.”",
			"9": "<sup>9</sup> ပိာ်မုၣ်န့ၣ်စံးဘၣ်အီၤ, “နဲဒၣ်တၢ်ဒိၣ်ကစၢ်စီၤပၤဧၢ, မ်ယဟံၣ်ဖိဃီဖိဒီးယၤဒိးဘၣ်တၢ်ပာ်ဒ့ၣ်ပာ်ကမၣ်အီၤလၢကယဲၢ် တၢ်လၢနမၤအီၤတမံၤလၢ်လၢ်အဃိန့ၣ်တက့ၢ်. နၤဒီးနစီၤလိၣ်စီၤပၤအဟံၣ်ဖိဃီဖိအတၢ်ကမၣ်တအိၣ်ဘၣ်နီတမံၤဘၣ်.”",
			"10": "<sup>10</sup> စီၤပၤစံးဆၢဝဲဒၣ်, “ပှၤတဂၤဂ့ၤတဂၤဂ့ၤမ့ၢ်မၤပျံၤမၤ ဖုးနၤဒီး, ဟဲကိးအီၤဆူယအိၣ်တက့ၢ်. ဒီးအဝဲမၤတံာ်တာ်ကဒီးနၤတသ့လၢၤ နီတစုဘၣ်.”",
			"11": "<sup>11</sup> ပိာ်မုၣ်န့ၣ်စံးဝဲဒၣ်, “နဲဒၣ်တၢ်ဒိၣ်ကစၢ်စီၤပၤဧၢ, ဝံသးစူၤဘါထုကဖၣ်တၢ်ဆူယွၤ, နကစၢ်ယွၤအအိၣ်ဒ်သိးယဘူးယတံၢ် လၢအအိၣ်မူအိၣ်ဒါလၢတၢ်ဟ့ၣ်ကၣ်က့ၤတၢ်လၢယဖိခွါအတၢ်သံအဃိ န့ၣ်, အသုတမၤတၢ်ကမၣ်လၢအဒိၣ်န့ၢ်ဒံးအလီၢ်တမံၤ, ခီဖျိတၢ်မၤသံကွံာ်ယဖိခွါအဂၤတဂၤအဃိတဂ့ၤ.” စီၤဒၤဝံးစံးဆၢဝဲဒၣ်, “ယအၢၣ်လီၤအီလီၤနၤလၢယွၤလၢအမူဝဲတဂၤအမံၤအပူၤလၢနဖိ ခွါတဘၣ်တၢ်မၤဆါအီၤဆံးကိာ်ဖိဒၣ်လဲာ်ဘၣ်န့ၣ်လီၤ.”",
			"12": "<sup>12</sup> ပိာ်မုၣ်န့ၣ်စံးဝဲဒၣ်, “ဝံသးစူၤ, နဲဒၣ်တၢ်ဒိၣ်ကစၢ်စီၤပၤဧၢ, ဒုးစံးဘၣ်အါထီၣ်ယၤတၢ်ဆူညါထဲတမံၤဧိၤတက့ၢ်.” စီၤပၤစံးဆၢဝဲဒၣ်, “ဂ့ၤလံ.”",
			"13": "<sup>13</sup> ပိာ်မုၣ်န့ၣ်စံးဘၣ်အီၤ, “ဘၣ်မနုၤအဃိနကူၣ်ထီၣ်တၢ်ကမၣ်ဒ်န့ၣ်တမံၤ ထီဒါကစၢ်ယွၤအပှၤဂီၢ်မုၢ်န့ၣ်လဲၣ်. နတပျဲဘၣ်နဖိခွါဒၣ်နဲလၢကဟဲက့ၤကဒါက့ၤလၢတၢ်ဃ့ၢ်ပူၤဖျဲးအသးအလီၢ်ဘၣ်. လၢတၢ်န့ၣ်အဃိ, နမ့ၢ်ပှၤစံၣ်ညီၣ်လီၤနသးခီဖျိတၢ်လၢနစံးတ့ၢ်အီၤခဲအံၤန့ၣ်လီၤ.",
			"14": "<sup>14</sup> ဒ်ထံလၢအလီၤဂၢ်လၢဟီၣ်ခိၣ်လိၤ, လၢအဘၣ်တၢ်ပာ်ဖှိၣ်က့ၤကဒီး အီၤတသ့ဘၣ်အသိးန့ၣ်, ပကဘၣ်သံကိးဂၤဒဲးန့ၣ်လီၤ. ဘၣ်ဆၣ်ကစၢ်ယွၤတမၤသံဘၣ်တၢ်လီၤထူလီၤယိာ်ဘၣ်. လၢတၢ်န့ၣ်အဃိ, အစှၤကတၢၢ်စီၤပၤကိးက့ၤပှၤတဂၤလၢအဃ့ၢ်ပူၤဖျဲးအသးသ့ဝဲလီၤ.",
			"15": "<sup>15</sup> ခဲကနံၣ်အံၤ, နဲဒၣ်, တၢ်ဒိၣ်ကစၢ်စီၤပၤဧၢ, တၢ်အဂ့ၢ်အခၢးလၢယဟဲဒ်သိးယကကတိၤတၢ်ဒီးနၤန့ၣ်, မ့ၢ်ဒၣ်ပှၤဂီၢ်မုၢ်မၤပျံၤမၤဖုးယၤ, ဒီးလၢတၢ်န့ၣ်အဃိ, ယစံးလီၤယသးလၢယကဘၣ်ကတိၤတၢ်ဒီးနၤ, အိၣ်ဒီးတၢ်မုၢ်လၢ်လၢနကမၤတၢ်လၢဒ်ယဃ့နၤန့ၣ်လီၤ.",
			"16": "<sup>16</sup> ယဆိကမိၣ်လၢနကဒိကနၣ်ယၤဒီးမၤပူၤမၤဖျဲးယၤလၢပှၤတဂၤလၢ အကျဲးစၢးဒ်သိးကမၤသံယဖိခွါ, ဒီးယၤ, အစုပူၤန့ၣ်လီၤ. အဝဲဒၣ်သးအိၣ်သုးကွံာ်ပှၤလၢကီၢ်တဘ့ၣ်လၢ ကစၢ်ယွၤဟ့ၣ်လီၤအပှၤဂီၢ်မုၢ်အံၤအပူၤန့ၣ်လီၤ.",
			"17": "<sup>17</sup> တၢ်ဒိၣ်ဧၢ, ယစံးလီၤယသးလၢနတၢ်အၢၣ်လီၤအီလီၤန့ၣ်, ကမၤပူၤဖျဲးယၤလီၤ. အဂ့ၢ်ဒ်အံၤ, စီၤပၤန့ၣ်လီၤဂာ်ဒီးကစၢ်ယွၤအကလူးတဂၤဒီးနီၤ ဖးတၢ်ဂ့ၤဒီးတၢ်အၢအဆၢသ့ဝဲဒၣ်န့ၣ်လီၤ. မ်ယွၤ, နကစၢ်ယွၤအိၣ်ဒီးနၤတက့ၢ်.”",
			"18": "<sup>18</sup> စီၤပၤစံးဘၣ်ပိာ်မုၣ်န့ၣ်, “ယကသံကွၢ်နၤတၢ်တမံၤ ဒီးနကဘၣ်တဲယၤတၢ်မ့ၢ်တၢ်တီလၢာ်လၢာ်ဆ့ဆ့န့ၣ်လီၤ.” ပိာ်မုၣ်န့ၣ်စံးဆၢအီၤ, “သံကွၢ်ယၤတၢ်တမံၤဂ့ၤတမံၤဂ့ၤတက့ၢ်. နဲဒၣ်, တၢ်ဒိၣ်ကစၢ်စီၤပၤဧၢ.”",
			"19": "<sup>19</sup> စီၤပၤသံကွၢ်အီၤ, “မ့ၢ်စီၤယိၤအာ်မၢနမၤတၢ်အံၤန့ၣ်ဧါ.” ပိာ်မုၣ်န့ၣ်စံးဆၢအီၤ, “နဲဒၣ်, တၢ်ဒိၣ်ကစၢ်စီၤပၤဧၢ, ယဆိၣ်တၢ်လၢတၢ်စီဆှံခဲလၢာ်အပူၤလၢ, ကျဲတအိၣ်ဘၣ်နီတဘိလၢ ယကပဒ့ၣ်ဟးဆှဲးစံးဆၢနတၢ်သံကွၢ်ဘၣ်န့ၣ်လီၤ. သပှၢ်ကတၢၢ်နသုးခိၣ်စီၤယိၤအာ်, မ့ၢ်ပှၤလၢအတဲဘၣ်ယၤလၢယကဘၣ်မၤ တၢ်မနုၤဒီးယကဘၣ်စံးတၢ်မနုၤလဲၣ်န့ၣ်လီၤ.",
			"20": "<sup>20</sup> ဘၣ်ဆၣ်ဒီးအဝဲမၤတ့ၢ်တၢ်အံၤဒ်သိးလၢကမၤလိၤမၤဘၣ်က့ၤတၢ်ဂ့ၢ်ခဲလၢာ်အံၤန့ၣ်လီၤ. နဲဒၣ်တၢ်ဒိၣ်ကစၢ်စီၤပၤမ့ၢ်ပှၤကူၣ်သ့ထဲသိးဒီးကစၢ်ယွၤအကလူး ဒီးသ့ၣ်ညါတၢ်ခဲလၢာ်လၢအမၤအသးန့ၣ်လီၤ.”",
			"21": "<sup>21</sup> လၢခံက့ၤဒီး, စီၤပၤစံးဘၣ်စီၤယိၤအာ်, “ယပာ်လီၤယသးလၢယကမၤတၢ်လၢနအဲၣ်ဒိးန့ၣ်လီၤ. လဲၤဒီးကိးန့ၢ်ပှၤသးစၢ်စီၤအးဘၡါလိၣ်ဒီးဟဲက့ၤကိးအီၤဆူအံၤတက့ၢ်.”",
			"22": "<sup>22</sup> စီၤယိၤအာ်ထိၣ်လီၤပှီၤအသးဆူဟီၣ်ခိၣ်လိၤလၢစီၤဒၤဝံးအမဲာ် ညါလၢတၢ်ယူးယီၣ်အပူၤဒီးစံးဝဲဒၣ်, “နဲဒၣ်, တၢ်ဒိၣ်ကစၢ်စီၤပၤဧၢ, ကစၢ်ယွၤဆိၣ်ဂ့ၤနၤလီၤ. ခဲကနံၣ်အံၤ, ယသ့ၣ်ညါယဲလၢယဘၣ်ဘျုးဘၣ်ဖှိၣ်လၢနမဲာ်ညါန့ၣ်လီၤ. အဂ့ၢ်ဒ်အံၤ, နဟ့ၣ်လီၤယၤတၢ်လၢယဃ့ ကညးအီၤန့ၣ်လီၤ.”",
			"23": "<sup>23</sup> အန့ၣ်ဝံၤဒီး, အဝဲဆၢထၢၣ်လဲၤဆူဝ့ၢ်ကၡူၢ်ဒီးဟဲက့ၤကိးကဒါက့ၤစီၤအးဘၡါလိၣ်ဆူဝ့ၢ်ယရူၤၡလ့ၣ်န့ၣ်လီၤ.",
			"24": "<sup>24</sup> ဘၣ်ဆၣ်ဒီးစီၤပၤဟ့ၣ်လီၤအကလုၢ်လၢစီၤအးဘၡါလိၣ်တဘၣ်အိၣ်လၢနူၢ်ပူၤစီၤပူၤဘၣ်. စီၤပၤစံးဝဲဒၣ်, “ယတအဲၣ်ဒိးထံၣ်အီၤဘၣ်.” လၢတၢ်န့ၣ်အဃိစီၤအးဘၡါလိၣ်အိၣ် လၢအဟံၣ်ဒၣ်ဝဲအပူၤဒီးတပာ်ဖျါထီၣ်အသးလၢစီၤပၤအမဲာ်ညါန့ၣ်ဘၣ်.",
			"25": "<sup>25</sup> လၢကီၢ်အံၣ်စရ့လးအပူၤန့ၣ် ပှၤတအိၣ်ဝဲနီတဂၤလၢအမံၤကဟူသၣ်ကဖျါဝဲလၢအဒိၣ်တၢ်ဂ့ၤအဃိဒ်သိးစီၤအးဘၡါလိၣ်န့ၣ်ဘၣ်. စးထီၣ်လၢအခိၣ်တုၤလီၤလၢအခီၣ်န့ၣ် နီၢ်ခိအတၢ်လီၤတူာ်လီၤကာ်တအိၣ်နီတမံၤဘၣ်.",
			"26": "<sup>26</sup> အဝဲအခိၣ်သူတီၣ်မး, ဒီးအဝဲဘၣ်တံာ်ကွံာ်ဝဲတနံၣ်တဘျီ ဖဲအထီထီၣ်ဒီးဃၢထီၣ်ဝဲဒိၣ်မးအခါန့ၣ်လီၤ. အဃၢလီၤတယၢၢ်ဝဲခံၡက့လးခံကယၤ, ဒ်စီၤလိၣ်စီၤပၤအစီၤ ပီၢ်သၣ်အနီၣ်ထိၣ်အိၣ်ဝဲအသိးန့ၣ်လီၤ.",
			"27": "<sup>27</sup> စီၤအးဘၡါလိၣ်အဖိခွါအိၣ်သၢဂၤဒီးအဖိမုၣ်တဂၤလၢအမံၤမ့ၢ်ဝဲနီၢ်တၤမၢ် ဒီးမ့ၢ်ပိာ်မုၣ်တဂၤလၢအဃံလၤဒိၣ်မးန့ၣ်လီၤ.",
			"28": "<sup>28</sup> စီၤအးဘၡါလိၣ်အိၣ်ဝဲလၢဝ့ၢ်ယရူၤၡလ့ၣ်အပူၤခံနံၣ် ဒီးတထံၣ်လိာ်စီၤပၤနီတဘျီဘၣ်.",
			"29": "<sup>29</sup> အန့ၣ်ဒီး, အဝဲမၢပှၤလဲၤကိးန့ၢ်အီၤစီၤယိၤအာ် ဒ်သိးကမၢအီၤလၢကလဲၤဆူစီၤပၤအအိၣ်လၢအဝဲအဂီၢ်န့ၣ်လီၤ. ဘၣ်ဆၣ်ဒီးစီၤယိၤအာ်တဟဲဝဲဘၣ်. မၤကဒီးတစုစီၤအးဘၡါလိၣ်မၢပှၤလဲၤကိးကဒီးအီၤ, ဘၣ်ဆၣ်ဒီးစီၤယိၤအာ်ဂ့ၢ်လိာ်ဟဲကဒီးဝဲလီၤ.",
			"30": "<sup>30</sup> လၢတၢ်န့ၣ်အဃိစီၤအးဘၡါလိၣ်စံးဘၣ်အခ့အပှၤတဖၣ်ဒ်အံၤ, “ကွၢ်, စီၤယိၤအာ်အစံာ်ပျီန့ၣ်အိၣ်ဖဲယစံာ်ပျီအကပၤ, ဒီးဘုမုယီၤဘၣ်တၢ်သူၣ်အီၤလၢအပူၤန့ၣ်လီၤ. လဲၤဒီးဆူးကဲၤထီၣ်ကွံာ်အီၤလၢမ့ၣ်အူတက့ၢ်.” မၤသးဒ်န့ၣ်ဒီး, အဝဲသ့ၣ်လဲၤဒီးဆူးကဲၤထီၣ်စံာ်ပျီလၢမ့ၣ်အူန့ၣ်လီၤ.”",
			"31": "<sup>31</sup> စီၤယိၤအာ်လဲၤဆူစီၤအးဘၡါလိၣ်အဟံၣ်ဒီးသံကွၢ်အီၤဆူၣ်ဆူၣ်ဒ်အံၤ, “ဘၣ်မနုၤနခ့နပှၤတဖၣ်ဆူးကဲၤထီၣ်ယစံာ်ပျီလၢမ့ၣ်အူန့ၣ် လဲၣ်.”",
			"32": "<sup>32</sup> စီၤအးဘၡါလိၣ်စံးဆၢဝဲဒၣ်, “အဂ့ၢ်ဒ်အံၤ, ဖဲယမၢပှၤလဲၤကိးနၤန့ၣ်နတဟဲဘၣ်. ယအဲၣ်ဒိးလၢနကလဲၤဆူ စီၤပၤအအိၣ်လၢယဂီၢ်ဒီးသံကွၢ်န့ၢ်ယၤ, ဘၣ်မနုၤလၢယဟးထီၣ်လၢဝ့ၢ်ကၡူၢ်ဒီးဟဲဆူအံၤန့ၣ်လဲၣ်. ယအိၣ်ဖဲန့ၣ်န့ၣ်, ဂ့ၤဒိၣ်ဒၣ်တၢ်တက့ၢ်လၢယဂီၢ်န့ၣ်လီၤ.” ဒီးစီၤအးဘၡါလိၣ်စံးအါထီၣ်ကဒီးဝဲ, “ယအဲၣ်ဒိးလၢနကသုးကျဲၤတၢ်လၢယဂီၢ်ဒ်သိးယကထံၣ်ဘၣ်စီၤပၤ, ဒီးယတၢ်ကမၣ်မ့ၢ်အိၣ်န့ၣ်, မ်အမၤသံကွံာ်ယၤတက့ၢ်.”",
			"33": "<sup>33</sup> လၢတၢ်န့ၣ်အဃိ, စီၤယိၤအာ်လဲၤဆူစီၤပၤဒၤဝံးအအိၣ်ဒီးတဲ ဘၣ်အီၤတၢ်လၢစီၤအးဘၡါလိၣ်စံးတ့ၢ်ဝဲန့ၣ်လီၤ. စီၤပၤမၢပှၤလဲၤကိးစီၤအးဘၡါလိၣ်လၢကဟဲဆူအဝဲအအိၣ်ဒီး တီၤလီၤကဒွံကျိာ်ဒီးဆူးလီၤအခိၣ်ဆူဟီၣ်ခိၣ်လိၤလၢအမဲာ်ညါန့ၣ်လီၤ. စီၤပၤတူၢ်လိာ်မုာ်အီၤလၢတၢ်နၢမူန့ၣ်လီၤ."
		},
		"15": {
			"1": "<sup>1</sup> တၢ်န့ၣ်အလီၢ်ခံ, စီၤအးဘၡါလိၣ်ကတဲာ်ကတီၤဝဲ, လ့ၣ်ကဟၣ်တဆိဒီးကသ့ၣ်တဖၣ်လၢအဂီၢ်ဒၣ်ဝဲဒီးပှၤသုးဖိအဂၤယဲၢ်ဆံ လဲၤတၢ်ဒီးအီၤဒီးကဟုကယာ်အီၤန့ၣ်လီၤ.",
			"2": "<sup>2</sup> အဝဲညီနုၢ်ဂဲၤဆၢထၢၣ်ဂီၤဂီၤဒီးလဲၤဒီးဆၢထၢၣ်ဖဲကျဲမုၢ်ကပၤဖဲဝ့ၢ်အတြဲၤန့ၣ်လီၤ. တဘျီလၢ်လၢ်ဖဲပှၤတဂၤဂၤဟဲဝဲဖဲန့ၣ်အိၣ်ဒီးတၢ်ဂ့ၢ်တမံၤလၢ စီၤပၤကဘၣ်မၤဘၣ်လိာ်န့ၢ်အီၤန့ၣ်, စီၤအးဘၡါလိၣ်ကိးဃီၤအီၤဒီးသံကွၢ်အီၤလၢ, မ့ၢ်အဟဲလၢလဲၣ်လၢလဲၣ်န့ၣ်လီၤ. ဒီးဖဲပှၤတဂၤန့ၣ်စံးဘၣ်အီၤလၢ အဝဲမ့ၢ်ပှၤလၢဒူၣ်မတၤလဲၣ်ဝံၤအလီၢ်ခံန့ၣ်,",
			"3": "<sup>3</sup> စီၤအးဘၡါလိၣ်ညီနူၢ်စံးဝဲ, “ကွၢ်ကွၢ်, တၢ်သိၣ်တၢ်သီန့ၣ်အိၣ်လၢနအိၣ်တတပၤလီၤ. ဘၣ်ဆၣ်ဒီးစီၤပၤအခၢၣ်စးလၢအဒိကနၣ်နကွီၢ်န့ၣ်တအိၣ်ဘၣ်နီတဂၤဘၣ်.”",
			"4": "<sup>4</sup> ဒီးအဝဲတဲအါထီၣ်ဝဲ, “ယဆၢမးလၢယကမ့ၢ်စံၣ်ညီၣ်ကွီၢ်တဂၤ န့ၣ်လီၤ. အန့ၣ်တစု, ပှၤတဂၤလၢ်လၢ်လၢအအိၣ်ဒီးအကွီၢ်တမံၤမ့ၢ်ဂ့ၤ, တၢ်စံၣ်ညီၣ်အလီၢ်တမံၤမ့ၢ်ဂ့ၤန့ၣ်ဟဲဆူ ယအိၣ်သ့ဝဲဒီးယကဟ့ၣ်အီၤလၢတၢ်စံၣ်ညီၣ်တီန့ၣ်လီၤ.”",
			"5": "<sup>5</sup> ဖဲပှၤတဂၤကသုးဘူးအသးဆူစီၤအးဘၡါလိၣ်အအိၣ်လၢကတီၤလီၤလၢ အမဲာ်ညါန့ၣ်, စီၤအးဘၡါလိၣ်ကယူာ်ဃီၤအစုဒီးဝံၣ်ဆၢထၢၣ်အီၤဒီးနၢမူအီၤန့ၣ်လီၤ.",
			"6": "<sup>6</sup> စီၤအးဘၡါလိၣ်မၤတ့ၢ်တၢ်အံၤဆူကယဲၢ်ပှၤအံၣ်စရ့လးဖိကိးဂၤ ဒဲးလၢအဟဲဆူစီၤပၤအအိၣ်လၢတၢ်စံၣ်ညီၣ်အဂီၢ်အဃိဒီး, အဝဲမၤန့ၢ်အဝဲသ့ၣ်အတၢ်သူၣ်တီသးရၤန့ၣ်လီၤ.",
			"7": "<sup>7</sup> လွံၢ်နံၣ်ဝံၤအလီၢ်ခံန့ၣ်, စီၤအးဘၡါလိၣ်စံးဘၣ်စီၤပၤစီၤ ဒၤဝံးဒ်အံၤ, “တၢ်ဒိၣ်ဧၢ, ပျဲယလဲၤဆူဝ့ၢ်ဃ့ဘြိၣ်ဒီးမၤလၢပှဲၤယတၢ်အၢၣ် လီၤအီလီၤလၢယမၤတ့ၢ်ဒီးယွၤန့ၣ်တက့ၢ်.",
			"8": "<sup>8</sup> ဖဲယအိၣ်လၢကီၢ်စူၤရံအပူၤလၢဝ့ၢ်ကၡူၢ်အခါန့ၣ်, ယအၢၣ်လီၤတ့ၢ်ကစၢ်ယွၤလၢအဝဲမ့ၢ်ဆှၢကဒါက့ၤယၤဆူ ဝ့ၢ်ယရူၤၡလ့ၣ်ဒီးယကဘူၣ်ထီၣ်ဘါထီၣ်အီၤလၢဝ့ၢ်ဃ့ဘြိၣ်အပူၤန့ၣ်လီၤ.”",
			"9": "<sup>9</sup> စီၤပၤစံးဝဲဒၣ်, “လဲၤမုာ်မုာ်တက့ၢ်.” မၤသးဒ်န့ၣ်ဒီး, စီၤအးဘၡါလိၣ်လဲၤဆူဝ့ၢ်ဃ့ဘြိၣ်န့ၣ်လီၤ.",
			"10": "<sup>10</sup> ဘၣ်ဆၣ်ဒီးအဝဲဆှၢလီၤပှၤစိာ်တၢ်ကစီၣ်တဖၣ် ဆူကယဲၢ်ကီၢ်အံၣ်စရ့လးအဒူၣ်ခဲလၢာ်အအိၣ်ဒ်သိးအကစံးဘၣ်အဝဲသ့ၣ်လၢ, ဖဲသုနၢ်ဟူဘၣ်ကွဲၤတဖၣ်အတၢ်သီၣ်ထီၣ်န့ၣ်, ကိးပသူထီၣ်ဒီးစံး, “စီၤအးဘၡါလိၣ်ကဲထီၣ်လံဝ့ၢ်ဃ့ဘြိၣ်အစီၤပၤလံ, န့ၣ်တက့ၢ်.”",
			"11": "<sup>11</sup> ပှၤအိၣ်ဝဲဒၣ်အဂၤခံကယၤ, လၢဒ်စီၤအးဘၡါလိၣ်ကွဲမုာ်အီၤအသိးန့ၣ်, ဟးထီၣ်လၢဝ့ၢ်ယရူၤၡလ့ၣ်ဒီးအီၤန့ၣ်လီၤ. အဝဲသ့ၣ်တသ့ၣ်ညါတၢ်ကူၣ်ကျဲၤအအၢအဂ့ၢ်နီတမံၤဘၣ်ဒီး လဲၤဝဲလၢတၢ်သးလိၤသးဘျၢအပူၤန့ၣ်လီၤ.",
			"12": "<sup>12</sup> ဒီးဖဲအဝဲလုၢ်ထီၣ်တၢ်လုၢ်တၢ်ပာ်တဖၣ်အခါနၣ်, စီၤအးဘၡါလိၣ်မၢပှၤလဲၤကိးန့ၢ်အီၤစီၤအဃံၤသဖ့လးလၢအမ့ၢ် စီၤပၤဒၤဝံးအပှၤဟ့ၣ်ကူၣ်ဟ့ၣ်ဖးတၢ်တဖၣ်အကျါတဂၤ, လၢအအိၣ်ဝဲလၢဝ့ၢ်ကံလိၤန့ၣ်လီၤ. တၢ်ကူၣ်အၢထီဒါစီၤပၤန့ၣ်, အဂံၢ်အဘါဆူၣ်ထီၣ်ဝဲ, ဒီးပှၤပိာ်စီၤအးဘၡါလိၣ်အခံန့ၣ်အနီၣ်ဂံၢ်အါထီၣ်ဝဲဒၣ်လီၤ.",
			"13": "<sup>13</sup> ပှၤစိာ်တၢ်ကစီၣ်တဂၤတဲဘၣ်စီၤဒၤဝံးဒ်အံၤ, “ပှၤအံၣ်စရ့လးဖိတဖၣ်မၤလံတၢ်သူၣ်တီသးရၤအတၢ်အၢၣ်လီၤအီလီၤဒီး စီၤအးဘၡါလိၣ်လံ.”",
			"14": "<sup>14</sup> လၢတၢ်န့ၣ်အဃိ, စီၤဒၤဝံးစံးဘၣ်ကယဲၢ်အပဒိၣ်ပပှၢ်ခဲလၢာ်လၢ အအိၣ်ဒီးအီၤလၢဝ့ၢ်ယရူၤၡလ့ၣ်အပူၤန့ၣ်, “ပမ့ၢ်အဲၣ်ဒိးပူၤဖျဲးကွံာ်လၢစီၤအးဘၡါလိၣ်န့ၣ် ပကဘၣ်ဟးထီၣ်ကွံာ်တဘျီဃီန့ၣ်လီၤ. မၤချ့ချ့တက့ၢ်. မ့တမ့ၢ်ဘၣ်န့ၣ်တယံာ်ဘၣ်ဒီးအဝဲကဟဲတုၤဖဲအံၤ, ဒီးမၤနၢၤကွံာ်ပှၤဒီးမၤသံကွံာ်ကယဲၢ်ပှၤအိၣ်လၢဝ့ၢ်ပူၤခဲလၢာ်န့ၣ်လီၤ.”",
			"15": "<sup>15</sup> အဝဲသ့ၣ်စံးဆၢဝဲဒၣ်, “မ့ၢ်လီၤ. နဲဒၣ်, တၢ်ဒိၣ်ကစၢ်စီၤပၤဧၢ, ပအိၣ်ကတဲာ်ကတီၤပသးလၢပကမၤကယဲၢ်တၢ်လၢ နစံးနဲန့ၣ်လီၤ.”",
			"16": "<sup>16</sup> လၢတၢ်န့ၣ်အဃိစီၤပၤဟးထီၣ်ကွံာ်ဝဲဃုာ်ဒီးအဟံၣ်ဖိဃီဖိခဲ လၢာ်ဒီးအပဒိၣ်ပပှၢ်တဖၣ်, အိၣ်တ့ၢ်ထဲအသံၣ်မါအဂၤတဆံ, လၢအဝဲပာ်လီၤတဲာ်တ့ၢ်ဝဲဒ်သိးကအံးထွဲကွၢ်ထွဲစီၤပၤအနူၢ်အစီၤန့ၣ်လီၤ.",
			"17": "<sup>17</sup> တုၤစီၤပၤဒီးကယဲၢ်အပှၤခဲလၢာ်ဟးထီၣ်လၢဝ့ၢ်ပူၤန့ၣ်အဝဲသ့ၣ် အိၣ်ကတီၢ်ဝဲဖဲဟံၣ်လၢခံကတၢၢ်တဖျၢၣ်န့ၣ်လီၤ.",
			"18": "<sup>18</sup> ကယဲၢ်အပဒိၣ်ပပှၢ်ခဲလၢာ်ဆၢထၢၣ်ဖဲအဝဲအဃၢၤ, ဖဲပှၤခိးစီၤပၤအသးသမူတဖၣ်လဲၤခီဂာ်တၢ်လၢအဝဲအမဲာ်ညါအခါန့ၣ်လီၤ. ပှၤသုးဖိအဂၤဃုကယၤလၢအပိာ်တ့ၢ်အဝဲအခံ လၢဝ့ၢ်ကၤသးအပူၤန့ၣ်လဲၤခီဂာ်စ့ၢ်ကီးတၢ်,",
			"19": "<sup>19</sup> ဒီးစီၤပၤစံးဘၣ်အဝဲသ့ၣ်အပှၤအခိၣ်စီၤအံတဲၤ, “ဘၣ်မနုၤအဃိနလဲၤဃုာ်တၢ်ဒီးပှၤန့ၣ်လဲၣ်. က့ၤကဒါက့ၤဒီးအိၣ်နဲဒီးစီၤပၤအသီတဂၤန့ၣ်တက့ၢ်. နမ့ၢ်ပှၤတခီဘီမုၢ်ဖိတဂၤ, ပှၤဃ့ၢ်ပူၤဖျဲးအသးတဂၤလၢအအိၣ် ယံၤဒီးအထံအကီၢ်ဒၣ်ဝဲန့ၣ်လီၤ.",
			"20": "<sup>20</sup> နအိၣ်တ့ၢ်ဖဲအံၤထဲတစိၢ်တလီၢ်ဒံးလီၤ. လၢတၢ်န့ၣ်အဃိဘၣ်မ နုၤယကဘၣ်ဒုးကဲထီၣ်နၤလၢပှၤဟးဝ့ၤဝီၤဃုာ်ဒီးယၤန့ၣ်လဲၣ်. ယကလဲၤဆူလဲၣ်န့ၣ်ယတသ့ၣ်ညါဒၣ်လဲာ်ယဲဘၣ်. က့ၤကဒါက့ၤဒီးက့ၤကိးဃုာ်နထံဖိကီၢ်ဖိကဒဲကဒဲတဖၣ်ဒီးနၤတက့ၢ်. ဒီးမ်ယွၤသးကညီၤသုဒီးတီဒီးသုတက့ၢ်.”",
			"21": "<sup>21</sup> ဘၣ်ဆၣ်ဒီးစီၤအံတဲၤစံးဆၢဝဲဒၣ်, “နဲဒၣ်, တၢ်ဒိၣ်ကစၢ်စီၤပၤဧၢ, ယဆိၣ်တၢ်ဒီးနၤလၢယွၤအမံၤအပူၤလၢထီဘိယကလဲၤတၢ်ဒီးနၤဖဲ နလဲၤတၢ်တပူၤလၢ်လၢ်, လၢတၢ်မူအပူၤမ့ၢ်ဂ့ၤ, လၢတၢ်သံအပူၤမ့ၢ်ဂ့ၤန့ၣ်လီၤ.”",
			"22": "<sup>22</sup> စီၤဒၤဝံးစံးဝဲဒၣ်, “ဂ့ၤလံလဲၤထီၣ်ဆူညါတက့ၢ်.” လၢတၢ်န့ၣ်အဃိစီၤအံတဲၤလဲၤဆူညါဃုာ်ဒီးအပှၤခဲလၢာ်ဒီးပှၤ လၢအသန့ၤအသးဒီးအဝဲသ့ၣ်တဖၣ်န့ၣ်လီၤ.",
			"23": "<sup>23</sup> ဖဲပှၤပိာ်စီၤဒၤဝံးအခံတဖၣ်ဟးထီၣ်ကွံာ်ဝဲန့ၣ်, ပှၤဂီၢ်မုၢ်ဟီၣ်ပသူထီၣ်ဖးဒိၣ်လီၤ. စီၤပၤလဲၤခီဂာ်ကွံာ်ထံ ကျိဖိကံဒြိၣ်ဒီးအပှၤခဲလၢာ်ပိာ်ထီၣ်အခံ, ဒီးအဝဲသ့ၣ်ဟးထီၣ်ဒီးလဲၤသကိးဝဲဆူပှၢ်မုၢ်ကနၢန့ၣ်လီၤ.",
			"24": "<sup>24</sup> ပှၤလုၢ်တၢ်အခိၣ်စီၤစၤဒိးအိၣ်ဝဲဖဲန့ၣ်ဒီးပှၤလ့ၤဝံဖိတဖၣ် အိၣ်စ့ၢ်ကီးဒီးအီၤ, စိာ်ဝဲယွၤအတၢ်အၢၣ်လီၤအီလီၤအတလါစီဆှံန့ၣ်လီၤ. အဝဲသ့ၣ်ပာ်လီၤအီၤဒီးတချုးဒံးဘၣ်လၢပှၤဂီၢ်မုၢ်ခဲလၢာ် ဟးထီၣ်ကွံာ်လၢဝ့ၢ်ပူၤဘၣ်န့ၣ်အဝဲသ့ၣ်တစိာ်ထီၣ်ကဒီးအီၤဘၣ်. ပှၤလုၢ်တၢ်အခိၣ်စီၤအ့ဘယၤသၢ်အိၣ်စ့ၢ်ကီးဖဲန့ၣ်လီၤ.",
			"25": "<sup>25</sup> တုၤနုၤတစု, စီၤပၤစံးဘၣ်စီၤစၤဒိး, “က့ၤစိာ်ကဒါက့ၤ ယွၤအတၢ်အၢၣ်လီၤအီလီၤအတလါစီဆှံဆူဝ့ၢ်ပူၤတက့ၢ်. ယွၤမ့ၢ်ဘၣ်သူၣ်ဘၣ်သးလၢယၤဒီး, မုၢ်တနံၤန့ၣ်အဝဲကပျဲ ယဟဲက့ၤကဒါက့ၤလၢယကထံၣ်ဘၣ်အီၤဃုာ်ဒီးတၢ်လီၢ်ဖဲတၢ်ပာ်အီၤ န့ၣ်လီၤ.",
			"26": "<sup>26</sup> မ့မ့ၢ်အဝဲမ့ၢ်တဘၣ်သူၣ်ဘၣ်သးယၤဘၣ်ဒီး, ဂ့ၤလံ, အန့ၣ်တစုပျဲအဝဲမၤယၤဒ်အတၢ်ဘၣ်အသးအသိးန့ၣ်တက့ၢ်.”",
			"27": "<sup>27</sup> ဒီးအဝဲစံးဘၣ်အါထီၣ်ကဒီးစီၤစၤဒိး, “ကွၢ်ကွၢ်, နၤဒီးစီၤအဘ့ဘယၤသၢ်န့ၣ်က့ၤကဒါက့ၤမုာ်မုာ်ဆူဝ့ၢ်ပူၤ, ဒီးက့ၤကိးစ့ၢ်ကီးနဖိခွါစီၤအဃံမ့ၤဧးဒီးစီၤအ့ဘယၤသၢ် အဖိခွါ, စီၤယိၤနၤသၣ်တက့ၢ်.",
			"28": "<sup>28</sup> ဖဲဆၢကတီၢ်အပူၤအတ့ၤအံၤန့ၣ်, ယကခိးတၢ်လၢထံကျိ စိးခံတဖၣ်ဖဲပှၢ်မုၢ်ကနၢအပူၤ, တုၤယဒိးန့ၢ်တၢ်ကစီၣ်လၢသု အိၣ်န့ၣ်လီၤ.”",
			"29": "<sup>29</sup> လၢတၢ်န့ၣ်အဃိစီၤစၤဒိးဒီးစီၤအ့ဘယၤသၢ်က့ၤစိာ်ကဒါက့ၤ ယွၤအတၢ်အၢၣ်လီၤအီလီၤအတလါစီဆှံဆူဝ့ၢ်ယရူၤၡလ့ၣ်အပူၤ ဒီးအိၣ်ဆိးဖဲန့ၣ်လီၤ.",
			"30": "<sup>30</sup> စီၤဒၤဝံးလဲၤထီၣ်ဝဲဆူညါဆူကစၢၢ်သ့ၣ်စၤယံးအလိၤဒီးဟီၣ်ဝဲယၢၤဝဲလီၤ. လဲၤတၢ်လၢအခီၣ်ညါသးဒီးကးဘၢအခိၣ်ဒ်တၢ်သးအုၣ်အပနီၣ်အသိး န့ၣ်လီၤ. ပှၤခဲလၢာ်လၢအပိာ်အခံစ့ၢ်ကီးကးဘၢအခိၣ်ဒီးဟီၣ်ဝဲဒၣ်န့ၣ် လီၤ.",
			"31": "<sup>31</sup> ဖဲစီၤဒၤဝံးဘၣ်တၢ်တဲအီၤလၢစီၤအဃံသဖ့ၤလးမၤသကိးလံ တၢ်လၢစီၤအးဘၡါလိၣ်အတၢ်ပူထီၣ်ထီထီၣ်အပူၤလံန့ၣ်, အဝဲဘါထုကဖၣ်ဝဲဒ်အံၤ, “ယွၤဧၢ, ဝံသးစူၤဘိးကဒါကွံာ်စီၤအဃံသဖ့ၤလး အတၢ်ဟ့ၣ်ကူၣ်ဆူတၢ်လၢအခီပညီတအိၣ်ဘၣ်န့ၣ်တက့ၢ်.”",
			"32": "<sup>32</sup> ဖဲစီၤဒၤဝံးလဲၤထီၣ်တုၤဆူတၢ်လူၢ်ဒီခိၣ်, ဖဲတၢ်ဘူၣ်ထီၣ်ဘါထီၣ်ယွၤအလီၢ်တပူၤန့ၣ်, အဝဲအတံၤသကိးလၢအနာ် န့ၢ်ဝဲပှၤအၤကးဖိစီၤဃူၤၡဲဟဲသဂၢၢ်အီၤဃုာ်ဒီးအတၢ်ကူ တၢ်သိးယာ်မုၢ်ယာ်ဖျ့ဒီးဖၣ်ကမူၣ်ဖၣ်ဆါအိၣ်လၢအခိၣ်လိၤန့ၣ်လီၤ.",
			"33": "<sup>33</sup> စီၤဒၤဝံးစံးဘၣ်အီၤ, “နမ့ၢ်ဟဲဃုာ်ဒီးယၤဒီးနမၤစၢၤယၤ တသ့ဘၣ်နီတမံၤဘၣ်.",
			"34": "<sup>34</sup> ဘၣ်ဆၣ်ဒီးနမ့ၢ်က့ၤကဒါက့ၤဆူဝ့ၢ်ပူၤန့ၣ်, နမၤစၢၤယၤသ့ဝဲခီဖျိတၢ်တဲဘၣ်စီၤအးဘၡါလိၣ်လၢခဲအံၤ နကမၤအခ့အပှၤအတၢ်မၤလၢတၢ်သူၣ်တီသးရၤအပူၤဒ်နမၤတ့ၢ်တၢ် အခ့အပှၤအတၢ်မၤလၢအဝဲအပၢ်အဂီၢ်အသိးန့ၣ်လီၤ. ဒီးမၤတၢ်လၢနမၤအီၤသ့ခဲလၢာ်လၢနကကတိၤထီဒါစီၤအဃံသဖ့ၤ လးအတၢ်ဟ့ၣ်ကူၣ်ဟ့ၣ်ဖးတမံၤလၢ်လၢ်န့ၣ်တက့ၢ်.",
			"35": "<sup>35</sup> ပှၤလုၢ်တၢ်အခိၣ်စီၤစၤဒိးဒီးစီၤအ့ဘယၤသၢ်ကအိၣ်ဖဲန့ၣ်လီၤ. တဲဘၣ်အဝဲသ့ၣ်ကယဲၢ်တၢ်ကိးမံၤဒဲးလၢနနၢ်ဟူလၢစီၤပၤအနူၢ်ပူၤစီၤပၤန့ၣ်တက့ၢ်.",
			"36": "<sup>36</sup> အဝဲသ့ၣ်အိၣ်ဒီးအဖိခွါတဖၣ်လၢအမ့ၢ်, စီၤအဃံမ့ၤဧးဒီးစီၤယိၤနၤသၣ်လၢအသကိးန့ၣ်လီၤ. ဒီးနဆှၢလီၤအဝဲသ့ၣ်ဆူယအိၣ်ဃုာ်ဒီးတၢ်ကစီၣ်လၢနဃုသ့ၣ်ညါပာ်ဖှိၣ်အီၤသ့ဝဲန့ၣ်လီၤ.”",
			"37": "<sup>37</sup> မၤသးဒ်န့ၣ်ဒီး, စီၤဒၤဝံးအတံၤသကိးစီၤဃူၤၡဲက့ၤကဒါက့ၤ ဆူဝ့ၢ်ပူၤဖဲစီၤအးဘၡါလိၣ်ဟဲတုၤဝဲအကတီၢ်ဖိန့ၣ်လီၤ."
		},
		"16": {
			"1": "<sup>1</sup> ဖဲစီၤဒၤဝံးလဲၤပျံကွံာ်တၢ်လူၢ်ဒီခိၣ်တစဲးန့ၣ်, သတူၢ်ကလာ်အဝဲဘၣ်တၢ်ဟဲသဂၢၢ်အီၤလၢစီၤမဖံဘိၤၡ့းအခ့အပှၤ စီၤစံဘၤန့ၣ်လီၤ. အဝဲအိၣ်ဒီးကသ့ၣ်ယီၤခံဒုလၢအပဒၢးထီၣ်ဝဲကိၣ်အဖျၢၣ်ခံကယၤ, စပံးသၣ်ဃ့အချံၣ်တကယၤ, သ့ၣ်သၣ်အသီကဘှဲဒဲအချံၣ်တကယၤဒီး ထၢၣ်တၢ်ဖံးတဖျၢၣ်လၢအပှဲၤဝဲဒီးစပံးထံန့ၣ်လီၤ.",
			"2": "<sup>2</sup> စီၤပၤစီၤဒၤဝံးသံကွၢ်အီၤ, “တၢ်ခဲလၢာ်အံၤနကမၤတၢ်မနုၤန့ၣ်လဲၣ်.” စီၤစံဘၤစံးဆၢဝဲဒၣ်, “ကသ့ၣ်ယီၤတဖၣ်မ့ၢ်လၢနဲဒၣ်, တၢ်ဒိၣ်ကစၢ်စီၤပၤအဟံၣ်ဖိဃီဖိတဖၣ်ကဒိးဝဲအဂီၢ်, ကိၣ်ဒီးသ့ၣ်သၣ်တဖၣ်မ့ၢ်လၢပှၤပိာ်ခွါတဖၣ်ကအီၣ်ဝဲအဂီၢ်ဒီး စပံးထံန့ၣ်မ့ၢ်လၢအဝဲသ့ၣ်ကအီဝဲဖဲအဝဲသ့ၣ်လီၤဘှံးလီၤ တီၤလၢပှၢ်မုၢ်ကနၢအပူၤအခါအဂီၢ်န့ၣ်လီၤ.”",
			"3": "<sup>3</sup> စီၤပၤသံကွၢ်အီၤ, “နကစၢ်စီၤစီလူးအလံၤခွါစီၤမဖံဘိၤၡ့းအိၣ်ဖဲလဲၣ်.” စီၤစံဘၤစံးဆၢအီၤ, “အဝဲအိၣ်ဒံးဒၣ်လၢဝ့ၢ်ယရူၤၡလ့ၣ်အပူၤမ့ၢ်လၢအဝဲနာ်ဝဲလၢ, ခဲအံၤပှၤအံၣ်စရ့လးဖိတဖၣ်န့ၣ်ကဟ့ၣ်ကဒါက့ၤအီၤအဖု စီၤစီလူးအဘီအမုၢ်အဃိန့ၣ်လီၤ.”",
			"4": "<sup>4</sup> စီၤပၤစံးဘၣ်စီၤစံဘၤ, “ကယဲၢ်တၢ်ကိးမံၤဒဲးလၢအဘၣ်ဃး ဒီးစီၤမဖံဘိၤၡ့းန့ၣ်မ့ၢ်နတၢ်လီၤ.” စီၤစံဘၤစံးဆၢဝဲဒၣ်, “ယမ့ၢ်နခ့နပှၤလီၤ. မ်ထီဘိယဒိးန့ၣ်ဘၣ်တၢ်ဒိၣ်ကစၢ်စီၤပၤအတၢ်ကွၢ်မဲာ်တက့ၢ်.”",
			"5": "<sup>5</sup> ဖဲစီၤပၤစီၤဒၤဝံးဟဲတုၤဝဲလၢဝ့ၢ်ဘၤဃူရံၣ်န့ၣ်, ပှၤလၢစီၤစီလူးအဘူးအတံၢ်အကျါတဂၤ, လၢအမ့ၢ်စီၤကရၤအဖိခွါ စီၤၡံမံၤဟဲထီၣ်လၢသဂၢၢ်အီၤအဂီၢ်ဒီးဆိၣ်အၢအီၤဖဲအဟဲ ထီၣ်ဝဲအခါန့ၣ်လီၤ.",
			"6": "<sup>6</sup> စီၤၡံမံၤစးထီၣ်ကွံာ်စီၤဒၤဝံးဒီးအပဒိၣ်ပပှၢ်တဖၣ်လၢလၢၢ်တဖၣ်, ဖဲစီၤဒၤဝံးဘၣ်တၢ်ကဝီၤဃာ်အီၤဒၣ်လဲာ်လၢအပှၤတဖၣ်ဒီးသုးဖိ လၢအခိးအသးသမူတဖၣ်အခါန့ၣ်လီၤ.",
			"7": "<sup>7</sup> စီၤၡံမံၤဆိၣ်အၢအီၤဒီးစံးဝဲဒၣ်, “ဟးထီၣ်ကွံာ်တက့ၢ်. ဟးထီၣ်ကွံာ်တက့ၢ်. ပှၤမၤသံမၤဝီတၢ်ဧၢ, ပှၤမၤကမၣ်တၢ်ဖိဧၢ.",
			"8": "<sup>8</sup> နဟံးန့ၢ်ကွံာ်စီၤစီလူးအဘီအမုၢ်, ဒီးခဲကနံၣ်အံၤယွၤစံၣ် ညီၣ်နၤ, လၢနမၤသံတ့ၢ်စီၤစီလူးအဟံၣ်ဖိဃီဖိအါအါဂီၢ်ဂီၢ်အဃိန့ၣ် လီၤ. ယွၤဟ့ၣ်လီၤလံဘီမုၢ်ဆူနဖိခွါစီၤအးဘၡါလိၣ်အစုပူၤ, ဒီးနဲဒၣ်ပှၤမၤသံမၤဝီတၢ်ဧၢ, နဟးဂီၤလံ.”",
			"9": "<sup>9</sup> နီၢ်စရူယၤအဖိခွါစီၤအဘံၡဲၤစံးဘၣ်စီၤပၤ, “နဲဒၣ်တၢ်ဒိၣ်ကစၢ်စီၤပၤဧၢ, ဘၣ်မနုၤနပျဲလၢထွံၣ်တဒုအံၤ ဆိၣ်အၢနၤန့ၣ်လဲၣ်. ပျဲယလဲၤဃီၤဆူန့ၣ်ဒီးဒီၣ်တဲာ်ကွံာ်အခိၣ်တက့ၢ်.”",
			"10": "<sup>10</sup> စီၤပၤစံးဘၣ်စီၤအဘံၡဲၤဒီးအဒီပုၢ်ဝဲၢ်ခွါစီၤယိၤအာ်, “တၢ်အံၤတဘၣ်ဃးဒီးသုနီတမံၤဘၣ်. အဝဲမ့ၢ်ဆိၣ်အၢယၤလၢ ယွၤတဲဘၣ်အီၤအဃိဒီး, ဘၣ်မနုၤအဝဲမၤတၢ်အံၤလဲၣ်န့ၣ်, မတၤအိၣ်ဒီးတၢ်ခွဲးတၢ်ယာ်လၢ ကသံကွၢ်ဝဲလဲၣ်.”",
			"11": "<sup>11</sup> ဒီးစီၤဒၤဝံးစံးဘၣ်စီၤအဘံၡဲၤဒီးပဒိၣ်ပပှၢ်ခဲလၢာ်ဒ်အံၤ, “ယဖိခွါဒၣ်ယဲန့ၣ်ကျဲးစၢးဝဲဒ်သိးကမၤသံယၤလီၤ. လၢတၢ်န့ၣ်အဃိဘၣ်မနုၤလၢသုကဘၣ်ကမၢကမၣ်လၢပှၤဘံၣ်ယၤမံၣ်ဖိ တဂၤအံၤအဃိန့ၣ်လဲၣ်. ယွၤတဲတ့ၢ်အီၤလၢကဆိၣ်အၢတၢ်အဃိ, ပာ်တ့ၢ်အီၤထဲတဂၤဧိၤဒီးပျဲအမၤတၢ်န့ၣ်တက့ၢ်.",
			"12": "<sup>12</sup> ဘၣ်သ့ၣ်သ့ၣ်ယွၤကပာ်သူၣ်ပာ်သးလၢယတၢ်ကိၢ်တၢ်ဂီၤတဖၣ်ဒီးဟ့ၣ် လီၤယၤတၢ်ဆိၣ်ဂ့ၤတနီၤလၢကဟံးန့ၢ်ကွံာ်အဝဲအတၢ်ဆိၣ်အၢ အလီၢ်န့ၣ်လီၤ.”",
			"13": "<sup>13</sup> မၤသးဒ်န့ၣ်ဒီး, စီၤဒၤဝံးဒီးအပှၤတဖၣ်လဲၤဒံးဝဲဆူညါလၢ ကျဲန့ၣ်လီၤ. စီၤၡံမံၤပိာ်အဝဲသ့ၣ်အခံ, ဟးဝဲလၢတၢ်လူၢ်ကပၤန့ၣ်လီၤ. ဖဲအဝဲလဲၤတၢ်အဖၢမုၢ်န့ၣ်လဲၤတၢ်တခီခီ, ဆိၣ်အၢတၢ်တခီခီ, ကွံာ်လၢၢ်တဖၣ်ဒီးဖၣ်ကမူၣ်, တခီခီဆူစီၤဒၤဝံးဒီးအပှၤတဖၣ်အအိၣ်လီၤ.",
			"14": "<sup>14</sup> စီၤပၤဒီးအပှၤခဲလၢာ်န့ၣ်လီၤဘှံးလီၤတီၤဝဲဖဲအဝဲသ့ၣ်လဲၤ တုၤဝဲဆူထံကျိယၢ်ဒ့ၣ်ဒီးဖဲန့ၣ်, အဝဲသ့ၣ်အိၣ်ဘှံးအိၣ်သါဝဲဒၣ်လီၤ.",
			"15": "<sup>15</sup> စီၤအးဘၡါလိၣ်ဒီးကယဲၢ်ပှၤအံၣ်စရ့လးဖိခဲလၢာ်လၢအအိၣ်ဒီး အီၤန့ၣ်လဲၤနုာ်လီၤဆူဝ့ၢ်ယရူၤၡလ့ၣ်အပူၤဒီးစီၤအဃံသဖ့ၤလး အိၣ်ဒီးအဝဲသ့ၣ်န့ၣ်လီၤ.",
			"16": "<sup>16</sup> ဖဲစီၤဒၤဝံးအတံၤသကိးလၢအနာ်န့ၢ်ဝဲစီၤဃူၡဲၤဘၣ်သဂၢၢ်ဒီး စီၤအးဘၡါလိၣ်န့ၣ်အဝဲကိးပသူထီၣ်, “မ်စီၤပၤမူဝဲတက့ၢ်. မ်စီၤပၤမူဝဲတက့ၢ်,” န့ၣ်လီၤ.",
			"17": "<sup>17</sup> စီၤအးဘၡါလိၣ်သံကွၢ်အီၤ, “နတၢ်သူၣ်တီသးရၤဒီနတံၤသကိး ဒီးစီၤဒၤဝံးန့ၣ်ကဲထီၣ်အသးဒ်လဲၣ်. ဘၣ်မနုၤအဃိနတလဲၤပိာ်အဝဲခံန့ၣ်လဲၣ်.”",
			"18": "<sup>18</sup> စီၤဃူၤၡဲစံးဆၢဝဲဒၣ်, “ယမၤကသ့ဒ်လဲၣ်. ယဘၣ်ဃးဒၣ်ဒီးပှၤတဂၤလၢယွၤဃုထၢအီၤ, ပှၤဂီၢ်မုၢ်အံၤဃုထၢအီၤဒီး ကယဲၢ်ပှၤအံၣ်စရ့လးဖိခဲလၢာ်ဃုထၢအီၤန့ၣ်လီၤ. ယကအိၣ်ဒၣ်ဒီးနၤလီၤ.",
			"19": "<sup>19</sup> မၤကဒီးတစုမ့တမ့ၢ်ဘၣ်လၢယကစၢ်အဖိခွါအဂီၢ်ဘၣ်န့ၣ်, ယကမၤမတၤတဂၤအတၢ်န့ၣ်လဲၣ်. ဒ်ယမၤတ့ၢ်တၢ်လၢနပၢ်အဂီၢ်အသိးန့ၣ်, ခဲကနံၣ်အံၤယကမၤတၢ်လၢနဂီၢ်န့ၣ်လီၤ.”",
			"20": "<sup>20</sup> အန့ၣ်ဝံၤဒီး, စီၤအးဘၡါလိၣ်ဃၣ်ဃီၤအသးဆူ စီၤအဃံသဖ့ၤလးအအိၣ်ဒီးစံးဝဲဒၣ်, “ခဲကနံၣ်အံၤမ့ၢ်လၢပအိၣ်ဖဲအံၤလံအဃိ, နကဟ့ၣ်ကူၣ်ပှၤလၢပကဘၣ်မၤတၢ်မနုၤန့ၣ်လဲၣ်.”",
			"21": "<sup>21</sup> စီၤအဃံသဖ့ၤလးစံးဆၢဝဲဒၣ်, “လဲၤဒီးမံဃုာ်ဂဲၤဃုာ်ဒီး နပၢ်အသံၣ်မါတဖၣ်လၢအပာ်လီၤတဲာ်တ့ၢ်ဝဲဒ်သိးအကကွၢ်ထွဲ စီၤလိၣ်စီၤပၤအနူၢ်အစီၤအဂီၢ်န့ၣ်တက့ၢ်. တုၤနုၤတစု, ပှၤကိးဂၤဒဲးလၢကီၢ်အံၣ်စရ့လးအပူၤကသ့ၣ်ညါဝဲလၢ နပၢ်ပာ်နၤဒ်အဒုၣ်အဒါတဂၤအသိးဒီးပှၤပိာ်နခံတဖၣ်အသး အဂံၢ်အဘါကဆူၣ်ထီၣ်ဝဲလီၤ.”",
			"22": "<sup>22</sup> လၢတၢ်န့ၣ်အဃိ, အဝဲသ့ၣ်ဘှီထီၣ်ဝဲဒဲတဖျၢၣ်လၢ စီၤအးဘၡါလိၣ်အဂီၢ်လၢစီၤပၤအနူၢ်အစီၤအခိၣ်ဒုးဖီခိၣ်, ဒီးလၢကယဲၢ်ပှၤကိးဂၤဒဲးအမဲာ်ညါန့ၣ်, စီၤအးဘၡါလိၣ်လဲၤ နုာ်ဝဲဆူဒဲပူၤဒီးမံဃုာ်ဂဲၤဃုာ်ဒီးအပၢ်အသံၣ်မါတဖၣ်န့ၣ်လီၤ.",
			"23": "<sup>23</sup> ကယဲၢ်တၢ်ဟ့ၣ်ကူၣ်ဟ့ၣ်ဖးလၢ စီၤအဃံသဖ့ၤလးဟ့ၣ်တ့ၢ်ဝဲလၢမုၢ်နံၤတဖၣ်အပူၤန့ၣ်, ဘၣ်တၢ်တူၢ်လိာ်အီၤဒ်ကစၢ်ယွၤအကစၢ်ဒၣ် ဝဲအတၢ်ကတိၤအသိးဒီးစီၤဒၤဝံးဒီးစီၤအးဘၡါလိၣ်မၤထွဲဝဲဒၣ်ခံဂၤလိာ်န့ၣ်လီၤ."
		},
		"17": {
			"1": "<sup>1</sup> တၢ်န့ၣ်အလီၢ်ခံတယံာ်ဘၣ်န့ၣ်, စီၤအဃံသဖ့ၤလးစံးဘၣ်စီၤအး ဘၡါလိၣ်, “ပျဲယဃုထၢထီၣ်ပှၤအဂၤတကလးခံကထိ ဒီးတနၤအံၤယကဟးထီၣ်ဒီးလူၤထွဲစီၤဒၤဝံးအခံန့ၣ်လီၤ.",
			"2": "<sup>2</sup> ယကလဲၤဒုးအီၤဖဲအဝဲလီၤဘှံးလီၤတီၤဒီးအသးဟးဂီၤအဖၢမုၢ်န့ၣ်လီၤ. အဝဲကပျံၤတၢ်ဖုးတၢ်ဒီးကယဲၢ်အပှၤခဲလၢာ်က ဃ့ၢ်ကွံာ်ဝဲဒၣ်န့ၣ်လီၤ. ယကမၤသံထဲစီၤပၤတဂၤဧိၤ,",
			"3": "<sup>3</sup> ဒီးဟဲက့ၤကိးကဒါက့ၤအဝဲအပှၤခဲလၢာ်ဆူနအိၣ်, ဒ်တလးမူးပိာ်မုၣ်တဂၤဟဲက့ၤဆူအဝၤအအိၣ်အသိးန့ၣ်လီၤ. နတၢ်အဲၣ်ဒိးမၤသံပှၤထဲတဂၤဧိၤန့ၣ် ကမ့ၢ်တၢ်မၤပူၤဖျဲးပှၤဂီၢ်မုၢ်အိၣ်လီၤတဲာ်အဂၤတဖၣ်န့ၣ်လီၤ.”",
			"4": "<sup>4</sup> တၢ်အံၤလီၤဂာ်ဒ်တၢ်ဟ့ၣ်ကူၣ်အဂ့ၤလၢစီၤအးဘၡါလိၣ် ဒီးကယဲၢ်ပှၤအံၣ်စရ့လးဖိအခိၣ်အနၢ်တဖၣ်အဂီၢ်န့ၣ်လီၤ.",
			"5": "<sup>5</sup> စီၤအးဘၡါလိၣ်စံးဝဲဒၣ်, “ခဲအံၤကိးဃီၤစီၤဃူၤၡဲဒီး မ်ပကဒိကနၣ်သကိးတၢ်လၢအဝဲကတဲဝဲတက့ၢ်.”",
			"6": "<sup>6</sup> ဖဲစီၤဃူၤၡဲဟဲတုၤဖဲန့ၣ်, စီၤအးဘၡါလိၣ်စံးဘၣ်အီၤ, “တၢ်အံၤမ့ၢ်တၢ်ဟ့ၣ်ကူၣ်လၢစီၤအဃံသဖ့ၤလးဟ့ၣ်ပှၤန့ၣ်လီၤ. ပကဘၣ်မၤထွဲအီၤဧါ. မ့တမ့ၢ်ဘၣ်အဃိန့ၣ်, နဲဒၣ်တဲဘၣ်ပှၤလၢတၢ်လၢပကဘၣ်မၤအီၤတက့ၢ်.”",
			"7": "<sup>7</sup> စီၤဃူၤၡဲစံးဆၢဝဲဒၣ်, “တၢ်ဟ့ၣ်ကူၣ်လၢစီၤအဃံသဖ့ၤလး ဟ့ၣ်နၤတဘျီအံၤန့ၣ်တဂ့ၤဘၣ်.",
			"8": "<sup>8</sup> နသ့ၣ်ညါလၢနပၢ်စီၤဒၤဝံးဒီးအပှၤတဖၣ်န့ၣ်, မ့ၢ်ပှၤဒုးတၢ်ဆူၣ်မးတဖၣ်ဒီးအဝဲသ့ၣ်တဖၣ်န့ၣ်လီၤပျံၤလီၤဖုးမး ဒ်တၤသူမိၢ်တဒုလၢတၢ်ဂုာ်န့ၢ်ကွံာ်အဖိတဖၣ်အသိးန့ၣ်လီၤ. နပၢ်မ့ၢ်ပှၤသုးဖိတဂၤလၢအတၢ်လဲၤခီဖျိအါမးဒီးတအိၣ်ဆိးဘၣ်ဒီး အသုးဖိသံၣ်ဖိတဖၣ်လၢမုၢ်နၤအကတီၢ်န့ၣ်ဘၣ်.",
			"9": "<sup>9</sup> အခါခဲအံၤဒၣ်လဲာ်န့ၣ် ဘၣ်သ့ၣ်သ့ၣ်အဝဲအိၣ်ခူသူၣ်ဝဲဒၣ်လၢလ့ကအိတဖျၢၣ်အပူၤ မ့တမ့ၢ်လၢတၢ်လီၢ်အဂၤတတီၤန့ၣ်လီၤ. တုၤစီၤဒၤဝံးဒုးနပှၤတဖၣ်တကီၢ်ခါန့ၣ်, ပှၤတဂၤလၢ်လၢ်လၢအနၢ်ဟူတၢ်ဂ့ၢ်အံၤကစံးဝဲလၢ နပှၤတဖၣ်ဘၣ်တၢ်မၤနၢၤကွံာ်အီၤလံန့ၣ်လီၤ.",
			"10": "<sup>10</sup> အန့ၣ်ဒီးပှၤအဒူကတၢၢ်လၢတပျံၤဘၣ်တၢ်ဒ်ခ့ယုၢ်တဖၣ်အသိးဒၣ်လဲာ်န့ၣ်ကပျံၤတၢ်လီၤ. အဂ့ၢ်ဒ်အံၤ, ပှၤကိးဂၤဒဲးလၢကီၢ်အံၣ်စရ့လးအပူၤန့ၣ်သ့ၣ်ညါ ဝဲလၢနပၢ်န့ၣ်မ့ၢ်ပှၤသုးဖိစဲၣ်နီးတဂၤဒီးအဝဲအပှၤတဖၣ်မ့ၢ် ပှၤဒုးတၢ်ဆူၣ်မးန့ၣ်လီၤ.",
			"11": "<sup>11</sup> ယတၢ်ဟ့ၣ်ကူၣ်မ့ၢ်ဝဲဒၣ်, လၢနကဘၣ်ကိးဖှိၣ်ပှၤအံၣ်စရ့လးဖိခဲလၢာ်, လၢအအါဝဲဒ်မဲးဧိၤဟီၣ်ဧိၤလၢပီၣ်လဲၣ်နံၤအသိး, စးထီၣ်လၢကီၢ်ဆၢလၢအအံၤတခီတုၤဃီၤဆူအဂၤတခီ, ဒီးနနီၢ်ကစၢ်ဒၣ်နဲဆှၢအီၤလၢတၢ်ဒုးတၢ်ယၤအပူၤန့ၣ်တက့ၢ်.",
			"12": "<sup>12</sup> ပကထံၣ်န့ၢ်စီၤဒၤဝံးဖဲအဝဲအိၣ်တပူၤလၢ်လၢ်ဒီးဒုးအီၤ, တချုးအသ့ၣ်ညါထွဲဒံးတၢ်မနုၤမၤအသးလဲၣ်န့ၣ်လီၤ. အဝဲဒၣ်မ့ၢ်ဂ့ၤ, အပှၤတဂၤဂ့ၤတဂၤဂ့ၤမ့ၢ်ဂ့ၤန့ၣ်တအိၣ်မူ လီၤတဲာ်တ့ၢ်ဘၣ်ဝဲဘၣ်.",
			"13": "<sup>13</sup> အဝဲမ့ၢ်ဂုၤက့ၤအလီၢ်ခံဆူဝ့ၢ်တဝ့ၢ်အပူၤဒီး, ပပှၤဂီၢ်မုၢ်ခဲလၢာ်ကဟဲစိာ်ပျံၤတဖၣ်ဒီးထုးလီၤတဲာ်ဝ့ၢ်န့ၣ် ဆူတြီၤလၢအအိၣ်လၢလာ်ခီအပူၤန့ၣ်လီၤ. လၢတၢ်လူၢ်ဒီခိၣ်န့ၣ်လၢၢ်ဖိတဖျၢၣ်ဒၣ်လဲာ်တအိၣ်လီၤတဲာ်ဘၣ်ဝဲ ဘၣ်.”",
			"14": "<sup>14</sup> စီၤအးဘၡါလိၣ်ဒီးကယဲၢ်ပှၤအံၣ်စရ့လးဖိခဲလၢာ်စံးဝဲဒၣ်, “စီၤဃူၤၡဲအတၢ်ဟ့ၣ်ကူၣ်န့ၣ်ဂ့ၤဒိၣ်န့ၢ်ဒံးစီၤအဃံသဖ့ၤလး အတၢ်ဟ့ၣ်ကူၣ်တက့ၢ်လီၤ.” ယွၤပာ်လီၤတ့ၢ်လံအသးလၢစီၤအဃံသဖ့ၤလးအတၢ်ဟ့ၣ်ကူၣ်လၢအဂ့ၤန့ၣ်တၢ်သုတမၤထွဲအီၤတဂ့ၤ, ဒ်သိးတၢ်တတၢးတနါကလီၤဘၣ်လၢစီၤအးဘၡါလိၣ်အလိၤအဂီၢ်န့ၣ် လီၤ.",
			"15": "<sup>15</sup> တုၤနုၤတစု, စီၤဃူၤၡဲတဲဘၣ်ပှၤလုၢ်တၢ်အခိၣ်စီၤစၤဒိးဒီး စီၤအ့ဘယၤသၢ်လၢတၢ်ဟ့ၣ်ကူၣ်လၢအဝဲဟ့ၣ်တ့ၢ်စီၤအးဘၡါလိၣ် ဒီးပှၤအံၣ်စရ့လးဖိအခိၣ်အနၢ်တဖၣ်ဒီးတၢ်ဟ့ၣ်ကူၣ်လၢ စီၤအဃံသဖ့ၤလးဟ့ၣ်ကူၣ်တ့ၢ်ဝဲအဂ့ၢ်န့ၣ်လီၤ.",
			"16": "<sup>16</sup> စီၤဃူၡဲၤစံးအါထီၣ်ဝဲ, “မၤချ့ချ့တက့ၢ်. ခဲကနံၣ်အံၤဆှၢလီၤတၢ်ကစီၣ်တမံၤဆူစီၤပၤစီၤဒၤဝံးအအိၣ်, ဒ်သိးတနၤအံၤန့ၣ်အသုတမံဖဲထံကျိတဖၣ်အစိးခံလၢပှၢ်မုၢ် ကနၢအပူၤတဂ့ၤ. မ့မ့ၢ်တခီ, မၢအခီဂာ်ဆူထံကျိယၢ်ဒ့ၣ်ဘးခီန့ၣ်တဘျီဃီ, ဒ်သိးအဝဲဒီးအပှၤတဖၣ်သုတဘၣ်တၢ်ဖီၣ်န့ၢ်ဒီးမၤသံကွံာ်အီၤ တဂ့ၤန့ၣ်တက့ၢ်.”",
			"17": "<sup>17</sup> စီၤအ့ဘယၤသၢ်အဖိခွါစီၤယိၤနၤသၣ်ဒီးစီၤစၤဒိးအဖိခွါ စီၤအဃံမ့ၤဧးတဖၣ်အိၣ်ခိးတၢ်ဖဲထံထီၣ်ပၢၢ်ဧ့ၢ်ရိၤက့လးလၢ ဝ့ၢ်ယရူၤၡလ့ၣ်အချၢတဘူးတယံၤန့ၣ်လီၤ. အဂ့ၢ်ဒ်အံၤ, အဝဲသ့ၣ်ဒိးဖျါအသးဒီးလဲၤနုာ်ဆူဝ့ၢ်ပူၤတဘူၣ်ဘၣ်. တဘျီဘၣ်တဘျီကုၢ်ပိာ်မုၣ်ဖိတဂၤဘၣ်လဲၤဒီးတဲဘၣ်အဝဲသ့ၣ်လၢ တၢ်မနုၤမၤအသးဒီးတၢ်န့ၣ်ဝံၤအလီၢ်ခံအဝဲသ့ၣ်ကဘၣ်လဲၤတဲစီၤ ပၤစီၤဒၤဝံးန့ၣ်လီၤ.",
			"18": "<sup>18</sup> ဘၣ်ဆၣ်ဒီးဘၣ်တနံၤန့ၣ်တၢ်မၤအသးလၢဖိသၣ်ပိာ်ခွါတဂၤထံၣ်အဝဲ သ့ၣ်ဒီးအဝဲတဲဘၣ်စီၤအးဘၡါလိၣ်န့ၣ်လီၤ. လၢတၢ်န့ၣ်အဃိအဝဲသ့ၣ်ဟးထီၣ်ကွံာ်ချ့ချ့ဒ်သိးကအိၣ်ခူသူၣ်လၢ, ပှၤတဂၤလၢဝ့ၢ်ဘဃူရံၣ်အဟံၣ်ပူၤအဂီၢ်လီၤ. အဝဲအိၣ်ဒီးထံပူၤတပူၤလၢအဟံၣ်ကပၤဒီးအဝဲသ့ၣ်ဃ့ၢ်နုာ်လီၤ ဆူထံပူၤန့ၣ်လီၤ.",
			"19": "<sup>19</sup> ပှၤတဂၤန့ၣ်အမါဟံးန့ၢ်, တၢ်ကျၢၢ်ဘၢထံပူၤအခိၣ်ထိးတခါဒီး သလၣ်ထီၣ်အီၤလၢထံပူၤအဖီခိၣ်ဒီးရၤလီၤဘုဧိၤဟုဧိၤလၢအလိၤ ဒ်သိးပှၤသုတသ့ၣ်ညါနီတဂၤတဂ့ၤအဂီၢ်န့ၣ်လီၤ.",
			"20": "<sup>20</sup> စီၤအးဘၡါလိၣ်အသုးခိၣ်သုးနၢ်တဖၣ်ဟဲဆူဟံၣ်န့ၣ်ဒီးသံကွၢ် ပှၤပိာ်မုၣ်န့ၣ်, “စီၤယိၤနၤသၣ်ဒီးစီၤအဃံမ့ၤဧးအိၣ်ဖဲလဲၣ်.” ပိာ်မုၣ်န့ၣ်စံးဆၢဝဲ, “အဝဲသ့ၣ်လဲၤခီဂာ်ကွံာ်ထံကျိလံ.” ပှၤတဖၣ်န့ၣ်လူၤဃုအဝဲသ့ၣ်ဘၣ်ဆၣ်ဒီးတထံၣ်ဘၣ်ဝဲဘၣ်. လၢတၢ်န့ၣ်အဃိ, အဝဲသ့ၣ်က့ၤကဒါက့ၤဆူဝ့ၢ်ယရူၤၡလ့ၣ်န့ၣ်လီၤ.",
			"21": "<sup>21</sup> တုၤအဝဲသ့ၣ်ဟးထီၣ်ကွံာ်န့ၣ်, စီၤယိၤနၤသၣ်ဒီးစီၤအဃံမ့ၤဧး ဟဲက့ၤထီၣ်လၢထံပူၤဒီးလဲၤဒီးတဲဘၣ်စီၤပၤဒၤဝံးတၢ်ဂ့ၢ်တၢ်ကျိၤန့ၣ်လီၤ. အဝဲသ့ၣ်တဲဘၣ်အီၤတၢ်ကူၣ်အၢလၢ စီၤအဃံသဖ့ၤလးကူၣ်ကျဲၤထီဒါအီၤအဂ့ၢ်ဒီးစံးဝဲဒၣ်, “မၤချ့ချ့ဒီးခီဂာ်ထံကျိန့ၣ်တက့ၢ်.”",
			"22": "<sup>22</sup> လၢတၢ်န့ၣ်အဃိ, စီၤဒၤဝံးဒီးအပှၤတဖၣ်စးထီၣ်ခီဂာ် ထံကျိယၢ်ဒ့ၣ်ဒီးတုၤမုၢ်ဆ့ၣ်ထီၣ်န့ၣ်အဝဲသ့ၣ်ခဲလၢာ်တုၤဝဲဆူထံကျိဘးခီန့ၣ်လီၤ.",
			"23": "<sup>23</sup> ဖဲစီၤအဃံသဖ့ၤလးထံၣ်သ့ၣ်ညါဝဲလၢအတၢ်ဟ့ၣ်ကူၣ်တဘၣ်တၢ်မၤ ထွဲအီၤန့ၣ်, အဝဲဂီၤကၢ်ထီၣ်အကသ့ၣ်ယီၤဒီးက့ၤကဒါက့ၤဆူအဝ့ၢ်ဒၣ်ဝဲန့ၣ်လီၤ. တုၤအဝဲကျဲၤလီၤအဟံၣ်အဃီ အဂ့ၢ်အကျိၤဘၣ်ဘၣ်ဝံၤအလီၢ်ခံန့ၣ်, အဝဲစၢသံလီၤက့ၤအသးန့ၣ် လီၤ. အဝဲဘၣ်တၢ်ခူၣ်လီၤကွံာ်အီၤဖဲအဒူၣ်ဖိထၢဖိအသွၣ်ခိၣ်အပူၤန့ၣ်လီၤ.",
			"24": "<sup>24</sup> စီၤဒၤဝံးဟဲတုၤဝဲဆူဝ့ၢ်မၤဃန့ၤဖဲစီၤအးဘၡါလိၣ် ဒီးပှၤအံၣ်စရ့လးဖိတဖၣ်ခီဂာ်ထံကျိယၢ်ဒ့ၣ်အခါန့ၣ်လီၤ.",
			"25": "<sup>25</sup> (စီၤအးဘၡါလိၣ်ပာ်ထီၣ်စီၤဧမါစၤ ဒ်သုးခိၣ်ကျၢၢ်လၢအသုးမုၢ်အဖီခိၣ်လၢစီၤယိၤအာ်အလီၢ်န့ၣ်လီၤ. စီၤဧမါစၤမ့ၢ်ပှၤယံးၡမၤအ့လးဖိစီၤယ့သ့ၢ်အဖိခွါလီၤ. အမိၢ်မ့ၢ်ဝဲနီၢ်အဘံၤကါယံးလး, စီၤနၤဃၣ်အဖိမုၣ်ဒီးစီၤယိၤအာ်အမိၢ် နီၢ်စရူၤယၤအဒီပုၢ်ဝဲၢ်မုၣ်န့ၣ်လီၤ.)",
			"26": "<sup>26</sup> စီၤအးဘၡါလိၣ်ဒီးအပှၤတဖၣ်သူၣ်ဒဲဖဲကီၢ်ကံးလဧးအပူၤန့ၣ်လီၤ.",
			"27": "<sup>27</sup> ဖဲစီၤဒၤဝံးဟဲတုၤဝဲဆူဝ့ၢ်မၤဃန့ၤန့ၣ်, အဝဲဘၣ်တၢ်ဟဲသဂၢၢ်အီၤလၢပှၤဧၣ်မိၣ်ဖိလၢဝ့ၢ်ရးဘးစီၤနၤဃၣ် အဖိခွါစီၤၡိဘံၤ, စီၤဧမံၤအ့လးအဖိခွါစီၤမၤကံၢ်အိၣ်လၢဝ့ၢ်လိဒဘၢ်, ဒီးစီၤဘၢ်စံးလဲလၢကီၢ်ကံးလဧးအဝ့ၢ်ရိကလံၣ်, သ့ၣ်တဖၣ်န့ၣ်လီၤ.",
			"28": "<sup>28</sup> အဝဲသ့ၣ်ဟဲစိာ်လီခီဖးဒိၣ်တဖၣ်, သပၢၤဟီၣ်ခိၣ်တဖၣ်ဒီးလီၢ် မံတဖၣ်ဒီးဟဲစိာ်စ့ၢ်ကီးဝဲတၢ်အီၣ်တၢ်အီလၢစီၤဒၤဝံးဒီး အပှၤတဖၣ်အဂီၢ်န့ၣ်လီၤ.",
			"29": "<sup>29</sup> တၢ်အီၣ်တၢ်အီလၢအဝဲသ့ၣ်ဟဲစိာ်န့ၣ်မ့ၢ်ဝဲဘုကၠူၣ်, ဘုမုယီၤ, ဘုဝဲာ်အသး, ပထိး, သဘ့, ကနဲစီ, တၢ်နုၢ်ထံ ကိၢ်လိၣ်, တၢ်နုၢ်ထံလီၤသကၤဒီးသိဖိတနီၤန့ၣ်လီၤ. အဝဲသ့ၣ်, သ့ၣ်ညါဝဲလၢစီၤဒၤဝံးဒီးအပှၤတဖၣ်သၣ်ဝံၤသၣ်စ့ၤ, အသးသူထံဒီးလီၤဘှံးလီၤတီၤဝဲလၢပှၢ်မုၢ်ကနၢအပူၤန့ၣ်လီၤ."
		},
		"18": {
			"1": "<sup>1</sup> စီၤပၤစီၤဒၤဝံးဒုးအိၣ်ဖှိၣ်ရိဖှိၣ်အပှၤတဖၣ်ဒီးနီၤဖးလီၤအီၤဆူပှၤတကထိ, ပှၤတကယၤအကရူၢ်ဖိတဖၣ်ဒီးပာ်ထီၣ်သုးခိၣ်သုးနၢ်တဖၣ် လၢအဝဲသ့ၣ်အဖီခိၣ်လီၤ.",
			"2": "<sup>2</sup> အန့ၣ်ဝံၤဒီး, အဝဲဆှၢလီၤအဝဲသ့ၣ်သၢကရူၢ်အိၣ်ဒီးစီၤယိၤအာ်, စီၤယိၤအာ်အဒီပုၢ်ဝဲၢ်စီၤအဘံၡဲၤဒီးပှၤကၤသးဖိစီၤအံတဲၤ, တဂၤစုာ်စုာ်ဒ်သုးခိၣ်ဖးဒိၣ်တဖၣ်လၢကရူၢ်တဖုဘၣ်တဖုအဖီခိၣ် လီၤ. ဒီးစီၤပၤစံးဘၣ်အပှၤတဖၣ်, “ယကလဲၤဃုာ်ဒီးသုလၢယနီၢ်ကစၢ်ဒၣ်ယဲလီၤ.”",
			"3": "<sup>3</sup> အဝဲသ့ၣ်စံးဆၢဝဲဒၣ်, “နတဘၣ်လဲၤဃုာ်တၢ်ဒီးပှၤဘၣ်. ပဝဲအကျါတနီၤမ့ၢ်ဃၣ်ကဒါက့ၤအသးဒီးဃ့ၢ်မ့ၢ်ဂ့ၤ, ပဝဲအကျါတဝာ်မ့ၢ်ဘၣ်တၢ်မၤသံကွံာ်အီၤမ့ၢ်ဂ့ၤန့ၣ်တမ့ၢ်ကလီၤ ဆီနီတမံၤလၢပဒုၣ်ပဒါအဂီၢ်ဘၣ်ဆၣ်, နလုၢ်ဒိၣ်ပှ့ၤဒိၣ်ထဲသိးဒီးပဝဲအဂၤတကလးညါန့ၣ်လီၤ. နမ့ၢ်အိၣ်လၢဝ့ၢ်ပူၤဖဲအံၤဒီးဆှၢလီၤန့ၢ်ပှၤတၢ်မၤစၢၤန့ၣ် ဂ့ၤဒိၣ်ဒၣ်တၢ်တက့ၢ်လီၤ.”",
			"4": "<sup>4</sup> စီၤပၤစံးဆၢဝဲဒၣ်, “တၢ်တမံၤလၢ်လၢ်လၢသုဆိကမိၣ်လၢမ့ၢ် တၢ်အဂ့ၤကတၢၢ်န့ၣ်ယကမၤအီၤလီၤ.” အန့ၣ်ဝံၤဒီး, အဝဲဆၢထၢၣ်ဖဲတြဲၤကပၤဖဲအဝဲအပှၤတဖၣ်ဟးထီၣ် ဝဲဒ်ပှၤတကထိမ့ၢ်ဂ့ၤ, ပှၤတကယၤမ့ၢ်ဂ့ၤအကရူၢ်အသိး, တဖုဘၣ်တဖုအခါန့ၣ်လီၤ.",
			"5": "<sup>5</sup> အဝဲဟ့ၣ်လီၤအကလုၢ်ဆူစီၤယိၤအာ်, စီၤအဘံၡဲၤဒီးစီၤအံတဲၤ အအိၣ်စံးဝဲ, “လၢတၢ်ကွၢ်မဲာ်ယၤအဃိန့ၣ်မၤဆါပှၤသးစၢ်စီၤအးဘၡါလိၣ်တဂ့ၤ.” ဒီးကယဲၢ်သုးဖိသံၣ်ဖိခဲလၢာ်နၢ်ဟူတ့ၢ် စီၤဒၤဝံးအတၢ်ဟ့ၣ်လီၤအကလုၢ်န့ၣ်, ဆူအသုးခိၣ်သုးနၢ်တဖၣ်အအိၣ်န့ၣ်လီၤ.",
			"6": "<sup>6</sup> စီၤဒၤဝံးအသုးမုၢ်ဟးထီၣ်ဝဲဆူတၢ်ပျီပူၤဒီးဒုးပှၤအံၣ်စရ့လးဖိတဖၣ် လၢကီၢ်အ့ဖရဲၣ်အသ့ၣ်ပှၢ်ပူၤန့ၣ်လီၤ.",
			"7": "<sup>7</sup> ပှၤအံၣ်စရ့လးဖိတဖၣ်ဘၣ်တၢ်မၤနၢၤကွံာ်အီၤလၢစီၤဒၤဝံးအပှၤတဖၣ်န့ၣ်လီၤ. တၢ်န့ၣ်မ့ၢ်တ့ၢ်ဝဲတၢ်ဃၣ်ကွံာ်လၢအလီၤပျံၤလီၤဖုးတမံၤအိၣ် ဒီးပှၤအဂၤခံကလးဘၣ်တၢ်မၤသံကွံာ်အီၤလၢနံၤအဝဲန့ၣ်လီၤ.",
			"8": "<sup>8</sup> တၢ်ဒုးလိာ်ယၤလိာ်အသးရၤလီၤအသးလၢကီၢ်ဒီဘ့ၣ်ညါအပူၤဒီး ပှၤသံလၢသ့ၣ်ပှၢ်အပူၤအါန့ၢ်ဒံးပှၤဘၣ်တၢ်မၤသံအီၤလၢတၢ်ဒုးပျီအပူၤတက့ၢ်န့ၣ်လီၤ.",
			"9": "<sup>9</sup> သတူၢ်ကလာ်, စီၤအးဘၡါလိၣ်ဘၣ်သဂၢၢ်လိာ်သးဒီးစီၤဒၤဝံးအပှၤတနီၤန့ၣ်လီၤ. စီၤအးဘၡါလိၣ်ဒိးဝဲကသ့ၣ်လၤတဒု, ဒီးဖဲကသ့ၣ်န့ၣ်လဲၤတၢ်လၢသ့ၣ်သ့ထိးဖးဒိၣ်တထံးအဖီလာ်အခါန့ၣ်, စီၤအးဘၡါလိၣ်အခိၣ်သူဘၣ်ဘျးဒီးသ့ၣ်ဒ့တဖၣ်လီၤ. ကသ့ၣ်လၤဃ့ၢ်ဆူညါဒီးစီၤအးဘၡါလိၣ်အိၣ်လီၤစဲၤတ့ၢ်လၢတၢ်ဖးဖီန့ၣ်လီၤ.",
			"10": "<sup>10</sup> စီၤဒၤဝံးအပှၤအကျါတဂၤထံၣ်အီၤဒီးက့ၤတဲဘၣ်တၢ်ဂ့ၢ်ဆူစီၤ ယိၤအာ်ဒ်အံၤ, “တၢ်ဒိၣ်ဧၢ, ယထံၣ်ဘၢစီၤအးဘၡါလိၣ်လီၤစဲၤလၢသ့ၣ်သ့ထိးဖၣ် တထံးအခံန့ၣ်လီၤ.”",
			"11": "<sup>11</sup> စီၤယိၤအာ်စံးဆၢဝဲဒၣ်, “နမ့ၢ်ထံၣ်အီၤဒီး, ဘၣ်မနုၤလၢနတမၤသံကွံာ်အီၤဖဲန့ၣ်တဘျီဃီလဲၣ်. ယနီၢ်ကစၢ်ဒၣ်ယဲယကဟ့ၣ်နၤစ့အဘ့ၣ်တဆံဃုာ်ဒီးယီၢ်တကိးတခါန့ၣ်လီၤ.”",
			"12": "<sup>12</sup> ဘၣ်ဆၣ်ဒီးပှၤတဂၤန့ၣ်စံးဆၢအီၤ, “နမ့ၢ်ဟ့ၣ်ယၤစ့အဘ့ၣ်တကထိဒၣ်လဲာ်န့ၣ်ယတယူာ်ထီၣ်ဘၣ်ယစုထီ ဒါစီၤပၤအဖိခွါဘၣ်. ပဝဲကိးဂၤဒဲးပနၢ်ဟူဘၣ်စီၤပၤဟ့ၣ်လီၤအကလုၢ်ဆူနၤဒီးစီၤ အဘံၡဲၤဒီးစီၤအံတဲၤစံးဝဲလၢ, လၢတၢ်ကွၢ်မဲာ်ယၤအဃိန့ၣ် မၤဆါပှၤသးစၢ်စီၤအးဘၡါလိၣ်တဂ့ၤ, န့ၣ်လီၤ.",
			"13": "<sup>13</sup> ဘၣ်ဆၣ်ဒီးယမ့ၢ်တစူၢ်ဘၣ်စီၤပၤအကလုၢ်ဒီးမၤသံကွံာ်စီၤအးဘၡါလိၣ်န့ၣ်, စီၤပၤကနၢ်ဟူဘၣ်တၢ်ဂ့ၢ်န့ၣ်, ဒီးတမ့ၢ်နကဒီဒၣ်အိၣ်ပှိၤယၤဘၣ်. အဂ့ၢ်ဒ်အံၤ, အဝဲညီနူၢ်နၢ်ဟူတၢ်ကိးမံၤဒဲးန့ၣ်လီၤ.”",
			"14": "<sup>14</sup> စီၤယိၤအာ်စံးဝဲဒၣ်, “ယတမၤလၢာ်အါထီၣ်ယတၢ်ဆၢကတီၢ်ဒီးနၤနီတစဲးလၢၤဘၣ်.” အဝဲစိာ်ထီၣ်ဘီသၢဘ့ၣ်ဒီးဆဲးနုာ်အီၤဆူစီၤအးဘၡါလိၣ်အသးနါပှၢ်အပူၤ, ဖဲအဝဲမူဒံးဝဲအဖၢမုၢ်ဒီးအိၣ်လီၤစဲၤဝဲလၢသ့ၣ်သ့ထိးဖၣ် အလိၤအခါန့ၣ်လီၤ.",
			"15": "<sup>15</sup> အန့ၣ်တစု, စီၤယိၤအာ်အပှၤသုးဖိအဂၤတဆံ ဟဲကဝီၤတံာ်စီၤအးဘၡါလိၣ်ဒီၤမၤသံကွံာ်အီၤန့ၣ်လီၤ.",
			"16": "<sup>16</sup> စီၤယိၤအာ်မၢပှၤအူသီၣ်ထီၣ်ကွဲၤလၢတၢ်ကဆိကတီၢ်တၢ်ဒုးတၢ်ယၤအဂီၢ်, ဒီးအဝဲအပှၤသုးဖိတဖၣ်ဟဲက့ၤကဒါက့ၤလၢတၢ်လူၤဒုးပှၤအံၣ်စရ့လးဖိတဖၣ်န့ၣ်လီၤ.",
			"17": "<sup>17</sup> အဝဲသ့ၣ်ဟံးထီၣ်စီၤအးဘၡါလိၣ်အစိၣ်ဒီးကွံာ်လီၤဝဲဆူ တၢ်ပူၤယိာ်တခါအပူၤလၢပှၢ်ပူၤ, ဒီးကးဘၢအီၤလၢလၢၢ်ဖးဒိၣ် ပူၣ်ထီၣ်အသးတဖၣ်န့ၣ်လီၤ. ကယဲၢ်ပှၤအံၣ်စရ့လးဖိတဖၣ်ထွးထီၣ်ဃ့ၢ်ကွံာ်ခဲလၢာ်, တဂၤက့ၤဆူအဟံၣ်ဒၣ်ဝဲစုာ်စုာ်န့ၣ်လီၤ.",
			"18": "<sup>18</sup> ဖဲအဝဲအိၣ်မူဒံးအခါန့ၣ်စီၤအးဘၡါလိၣ်သူၣ်ထီၣ်တ့ၢ် တၢ်သ့ၣ်နီၣ်အလၢၢ်ထူၣ်တထူၣ်လၢအဂီၢ်ဒၣ်ဝဲလၢစီၤပၤအတၢ်တြီၤပူၤန့ၣ် လီၤ. အဂ့ၢ်ဒ်အံၤ, အဝဲတအိၣ်ဒီးအဖိခွါနီတဂၤလၢကစိာ်မူအဝဲအမံၤ အဂီၢ်န့ၣ်ဘၣ်. လၢတၢ်န့ၣ်အဃိအဝဲယုၢ်န့ၢ်လၢၢ်ထူၣ်န့ၣ်အမံၤဒ်အဝဲအမံၤဒၣ်ဝဲ ဒီးတုၤမုၢ်မဆါတနံၤအံၤန့ၣ်, လၢၢ်ထူၣ်န့ၣ်ဘၣ်တၢ်သ့ၣ်ညါအီၤဒ်တၢ်သ့ၣ်နီၣ်စီၤအးဘၡါလိၣ် အလၢၢ်ထူၣ်န့ၣ်လီၤ.",
			"19": "<sup>19</sup> အန့ၣ်ဝံၤဒီး, စီၤစၤဒိးအဖိခွါစီၤအဃံမ့ၤဧးစံးဘၣ်စီၤယိၤအာ်ဒ်အံၤ, “ပျဲယဃ့ၢ်ဆူစီၤပၤအအိၣ်ဃုာ်ဒီးတၢ်ကစီၣ်အဂ့ၤလၢ, ယွၤအုၣ်က့ၤခီၣ်က့ၤလံအီၤလၢအဒုၣ်အဒါတဖၣ်အစုပူၤလံန့ၣ်တ က့ၢ်.”",
			"20": "<sup>20</sup> စီၤယိၤအာ်စံးဝဲဒၣ်, “လဲၤတဂ့ၤ. တနံၤအံၤနတဘၣ်စိာ်တၢ်ကစီၣ်အဂ့ၤနီတမံၤဘၣ်. လၢမုၢ်နံၤအဂၤတနီၤနီၤန့ၣ်နမၤအီၤကသ့, ဘၣ်ဆၣ်ဒီးတမ့ၢ်ဘၣ်တနံၤအံၤဘၣ်. အဂ့ၢ်ဒ်အံၤ, စီၤပၤအဖိခွါန့ၣ်သံလံ.",
			"21": "<sup>21</sup> အန့ၣ်ဝံၤဒီးအဝဲတဲဘၣ်အကုၢ်, ပှၤကူၤၡးဖိတဂၤ, “လဲၤဒီးတဲဘၣ်စီၤပၤလၢတၢ်လၢနထံၣ်တ့ၢ်နဲတက့ၢ်.” ကုၢ်န့ၣ်သကူးလီၤအသးဒီးဃ့ၢ်ထီၣ်ဝဲဒၣ်လီၤ.",
			"22": "<sup>22</sup> စီၤအဃံမ့ၤဧးဃ့ဆူၣ်ဝဲသပှၢ်ပှၢ်စံးဝဲ, “တၢ်ကမၤအသးဒ်လဲၣ်ဂ့ၤဒ်လဲၣ်ဂ့ၤန့ၣ်ယတကိၢ်ဘၣ်. ဝံသးစူၤပျဲစ့ၢ်ကီးယလဲၤစိာ် တၢ်ကစီၣ်န့ၣ်တက့ၢ်.” စီၤယိၤအာ်သံကွၢ်အီၤ, “ယဖိခွါဧၢ, ဘၣ်မနုၤအဃိနဘၣ်အဲၣ်ဒိးမၤတၢ်န့ၣ်လဲၣ်. နတမၤန့ၢ်တၢ်ဘျုးနီတမံၤလၢတၢ်န့ၣ်အဃိဘၣ်.”",
			"23": "<sup>23</sup> စီၤအဃံမ့ၤဧးစံးကဒီးဝဲ, “ကွၢ်ဖဲတၢ်ကမၤအသးတက့ၢ်. ယအဲၣ်ဒိးလဲၤလီၤ.” စီၤယိၤအာ်စံးဘၣ်အီၤ, “မ့မ့ၢ်ဒ်န့ၣ်ဒီးလဲၤတက့ၢ်.” လၢတၢ်န့ၣ်အဃိ, စီၤအဃံၤမ့ၤဧးဃ့ၢ်လီၤဝဲလၢကျဲလဲၤခီဖျိထံကျိယၢ်ဒ့ၣ် အတၢ်တြီၤပူၤဒီးတယံာ်ဘၣ်န့ၣ်အဝဲလဲၤပျံကွံာ်ကုၢ်တဂၤန့ၣ်လီၤ.",
			"24": "<sup>24</sup> စီၤဒၤဝံးဆ့ၣ်နီၤဝဲဖဲတၢ်လီၢ်လီၤပျီအိၣ်ဝဲဖဲဝ့ၢ်အတြဲၤ လၢတၢ်အိပူၤဒီးတြဲၤလၢတၢ်ချၢအဘၢၣ်စၢၤန့ၣ်လီၤ. ပှၤခိးကွၢ်တၢ်ဖိတဂၤလဲၤထီၣ်ဆူဝ့ၢ်ခိၣ်ဒူ, ဒီးဆၢထၢၣ်ဝဲဖဲတိာ်လၢကျဲစၢၤအဖီခိၣ်အခိၣ်ဒုးလိၤန့ၣ်လီၤ. အဝဲကွၢ်စိဃီၤဆူတၢ်ချၢဒီးထံၣ်ဘၣ်ဝဲပှၤတဂၤဃ့ၢ်ဝဲထဲတဂၤ ဧိၤန့ၣ်လီၤ.",
			"25": "<sup>25</sup> အဝဲကိးလီၤတၢ်ဒီးတဲဘၣ်စီၤပၤ, ဒီးစီၤပၤစံးဒၣ်, “အဝဲမ့ၢ်ဟဲထဲတဂၤဧိၤဒီး, အဝဲမ့ၢ်ပှၤဟဲစိာ်တၢ်ကစီၣ်အဂ့ၤလီၤ.” ပှၤဃ့ၢ်တၢ်ဖိတဂၤန့ၣ်ဟဲဘူးထီၣ်ဘူးထီၣ်ဝဲဒၣ်လီၤ.",
			"26": "<sup>26</sup> အန့ၣ်ဝံၤဒီး, ပှၤခိးကွၢ်တၢ်ဖိထံၣ်ကဒီး ပှၤအဂၤတဂၤဟဲဃ့ၢ်ကဒီးထဲတဂၤဧိၤန့ၣ်လီၤ. ဒီးအဝဲကိးတဲလီၤတၢ်ဆူပှၤပၢၤတြဲၤ အအိၣ်စံးဝဲ, “ကွၢ်ကွၢ်, ပှၤဟဲဃ့ၢ်ကဒီးလၢန့ၣ်အဂၤတဂၤလီၤ.” စီၤပၤစံးဆၢဝဲဒၣ်, “ပှၤတဂၤအံၤစ့ၢ်ကီးဟဲစိာ်တၢ်ကစီၣ်အဂ့ၤလီၤ.”",
			"27": "<sup>27</sup> ပှၤခိးကွၢ်တၢ်ဖိစံးဝဲဒၣ်, “ယထံၣ်ဘၣ်လၢပှၤအခီၣ်ထံးတဂၤ ဃ့ၢ်ဝဲလီၤဂာ်ဒ်စီၤအဃံမ့ၤဧးန့ၣ်လီၤ.” စီၤပၤစံးဝဲဒၣ်, “အဝဲမ့ၢ်ဒၣ်ပှၤအဂ့ၤတဂၤလီၤ. ဒီးအဝဲဟဲစိာ်တၢ်ကစီၣ်လၢအဂ့ၤန့ၣ်လီၤ.”",
			"28": "<sup>28</sup> စီၤအဃံမ့ၤဧးကိးထီၣ်တၢ်ဆၢဂ့ၤဆၢဝါဆူစီၤပၤအအိၣ်, စုးလီၤအသးလၢဟီၣ်ခိၣ်လိၤလၢစီၤပၤအမဲာ်ညါဒီးစံးဝဲဒၣ်, “စံးထီၣ်ပတြၢၤယွၤ, နကစၢ်ယွၤလၢအဟ့ၣ်လီၤနၤတၢ်မၤနၢၤလၢ ပှၤတဖၣ်လၢအပူထီၣ်ထီဒါနဲဒၣ်တၢ်ဒိၣ်ကစၢ်စီၤပၤန့ၣ်တက့ၢ်.”",
			"29": "<sup>29</sup> စီၤပၤသံကွၢ်ဝဲဒၣ်, “မ့ၢ်ပှၤသးစၢ်စီၤအးဘၡါလိၣ်အိၣ်မုာ်ဆိးပၢၤကစီဒါဧါ” စီၤအဃံမ့ၤဧးစံးဆၢဝဲဒၣ်, “တၢ်ဒိၣ်ဧၢ, ဖဲနသုးခိၣ်စီၤယိၤအာ်ဆှၢလီၤယၤန့ၣ်, ယထံၣ်တၢ်မၤအသးရူၢ်ရူၢ်တၢတၢဖးဒိၣ်တမံၤ, ဘၣ်ဆၣ်ဒီးတၢ်န့ၣ်မ့ၢ်မနုၤလဲၣ်န့ၣ်ယတဲတဘၣ်ဘၣ်.”",
			"30": "<sup>30</sup> စီၤပၤစံးဘၣ်အီၤ, “လဲၤဆၢထၢၣ်ဖဲန့ၣ်တက့ၢ်.” ဒီးအဝဲလဲၤဖဲန့ၣ်ဒီးဆၢထၢၣ်ဝဲလီၤ.",
			"31": "<sup>31</sup> အန့ၣ်တစု, ပှၤကူၤၡးကုၢ်ဖိတဂၤဟဲတုၤဝဲဒီးစံးဘၣ်စီၤပၤ, “ယအိၣ်ဒီးတၢ်ကစီၣ်အဂ့ၤလၢနဲဒၣ်တၢ်ဒိၣ်ကစၢ်စီၤပၤအဂီၢ်န့ၣ်လီၤ. တနံၤအံၤယွၤဟ့ၣ်လီၤလံနၤလၢတၢ်မၤနၢၤကွံာ်ကယဲၢ်ပှၤတဖၣ်လၢ ပူထီၣ်ထီဒါနၤခဲလၢာ်န့ၣ်လံ.”",
			"32": "<sup>32</sup> စီၤပၤသံကွၢ်ဝဲ, “မ့ၢ်ပှၤသးစၢ်စီၤအးဘၡါလိၣ်အိၣ်မုာ်ဆိးပၢၤစ့ၢ်ကီးဧါ.” ကုၢ်တဂၤန့ၣ်စံးဆၢဝဲဒၣ်, “တၢ်ဒိၣ်ဧၢ, ယဆၢလၢတၢ်လၢအမၤတ့ၢ်အသးဒီးအီၤန့ၣ်ကမၤအသး ဒီးနဒုၣ်နဒါခဲလၢာ်, ဒီးကမၤအသးဒီးကယဲၢ်ပှၤလၢအပူထီၣ်ထီဒါခဲလၢာ်န့ၣ်လီၤ.”",
			"33": "<sup>33</sup> တၢ်သးအုးလုၣ်ဘၢကွံာ်စီၤပၤန့ၣ်လီၤ. အဝဲလဲၤထီၣ်ဆူဒၢးလၢကျဲစၢၤအတြဲၤအဖီခိၣ်ဒီးဟီၣ်ဝဲလီၤ. ဖဲအလဲၤထီၣ်အဖၢမုၢ်န့ၣ်ဟီၣ်တၢ်ယၢၤတၢ်စံးဝဲ, “အိယဖိခွါဧၢ, ယဖိခွါစီၤအးဘၡါလိၣ်ဧၢ. စီၤအးဘၡါလိၣ်, ယဖိခွါဧၢ. ဘၣ်မနုၤယတသံတ့ၢ်လၢနလီၢ်လဲၣ် ယဖိခွါဧၢ, စီၤအးဘၡါလိၣ်, ယဖိခွါဧၢ.”"
		},
		"19": {
			"1": "<sup>1</sup> စီၤယိၤအာ်ဘၣ်တၢ်တဲအီၤလၢ စီၤပၤစီၤဒၤဝံးဟီၣ်ဝဲဒီးသူၣ်အုးသးအုးလၢစီၤအးဘၡါလိၣ်အဃိန့ၣ်လီၤ.",
			"2": "<sup>2</sup> မၤသးဒ်န့ၣ်ဒီးတၢ်မၤနၢၤအတၢ်သးခုန့ၣ် ပျိာ်လဲလိာ်အသးဆူတၢ်သးအုး, လၢကယဲၢ်စီၤဒၤဝံးအသုးဖိသံၣ်ဖိတဖၣ်အဂီၢ်လၢမုၢ်တနံၤ န့ၣ်လီၤ. အဂ့ၢ်ဒ်အံၤ, အဝဲသ့ၣ်နၢ်ဟူဘၣ်လၢစီၤပၤအသူၣ်အုးသးအုးလၢအဖိခွါအဃိလီၤ.",
			"3": "<sup>3</sup> အဝဲသ့ၣ်က့ၤကဒါက့ၤဆူဝ့ၢ်ပူၤကစုဒု, ဒ်ပှၤသုးဖိတဖၣ်လၢ အဘၣ်ထွးထီၣ်ဃ့ၢ်လၢတၢ်ဒုးတၢ်ယၤအပူၤဒီးအမဲာ်ဆှးအသိးန့ၣ်လီၤ.",
			"4": "<sup>4</sup> စီၤပၤမၤဘၢအမဲာ်ဒီးဟီၣ်ဝဲလၢအကလုၢ်ဖးဒိၣ်စံးဝဲ, “အိယဖိခွါဧၢ, ယဖိခွါစီၤအးဘၡါလိၣ်ဧၢ. စီၤအးဘၡါလိၣ်ယဖိခွါဧၢ.”",
			"5": "<sup>5</sup> စီၤယိၤအာ်လဲၤဝဲဆူစီၤပၤအဟံၣ်ဒီးစံးဘၣ်အီၤ, “တနံၤအံၤနမၤမဲာ်ဆှးကွံာ်နပှၤတဖၣ်, ပှၤတဖၣ်လၢအမၤပူၤဖျဲးနသးသမူ, ဒီးနဖိခွါတဖၣ်ဒီးဖိမုၣ်တဖၣ်အသးသမူ ဒီးနမါတဖၣ်ဒီးနသံၣ်မါတဖၣ်အသးသမူန့ၣ်လီၤ.",
			"6": "<sup>6</sup> နထီဒါပှၤတဖၣ်လၢအအဲၣ်နၤ ဒီးနမၤစၢၤဆီၣ်ထွဲပှၤတဖၣ်လၢအသးဟ့နၤန့ၣ်လီၤ. နပာ်ဖျါထီၣ်လီၤတံၢ်လီၤဆဲးလၢနသုးခိၣ်သုးနၢ်တဖၣ်ဒီးနပှၤတဖၣ် တမ့ၢ်တၢ်နီတမံၤလၢနဂီၢ်ဘၣ်န့ၣ်လီၤ. ယနၢ်ပၢၢ်သ့လၢတနံၤအံၤစီၤအးဘၡါလိၣ် မ့ၢ်အိၣ်မူဒီးပဝဲခဲလၢာ်မ့ၢ်သံန့ၣ်နကသးခုနဲဒိၣ်မးလီၤ.",
			"7": "<sup>7</sup> ခဲကနံၣ်အံၤလဲၤဒီးမၤခူတလ့ၢ်ထီၣ်ကဒါက့ၤနပှၤတဖၣ်အသးတက့ၢ်. ယဆိၣ်တၢ်လၢယွၤအမံၤအပူၤလၢနမ့ၢ်တမၤဒ်န့ၣ်ဘၣ်ဒီး, ခဲမုၢ်ဆ့ၣ်ဂီၤခီန့ၣ်တမ့ၢ်ပှၤကအိၣ်ဒီးနၤနီတဂၤလၢၤဘၣ်. တၢ်န့ၣ်ကမ့ၢ်တၢ်တတၢးတနါအနးကတၢၢ်လၢနတူၢ်ဘၣ်အီၤလၢနသးသမူ တစိၤအံၤအပူၤန့ၣ်လီၤ.”",
			"8": "<sup>8</sup> တုၤနုၤတစု, စီၤပၤဂဲၤဆၢထၢၣ်ဒီးလဲၤဆ့ၣ်နီၤဝဲဘူးဒီး ဝ့ၢ်အတြဲၤန့ၣ်လီၤ. အပှၤတဖၣ်နၢ်ဟူဘၣ်လၢအဝဲအိၣ်ဖဲန့ၣ်, သတးဒီးအဝဲသ့ၣ်ခဲလၢာ်လဲၤပာ်ဖှိၣ်ထီၣ်အသးဝးတရံးအီၤန့ၣ်လီၤ. အကတီၢ်ဖဲန့ၣ်, ကယဲၢ်ပှၤအံၣ်စရ့လးဖိခဲလၢာ် ဃ့ၢ်ကွံာ်ဝဲတဂၤဆူအဟံၣ်ဒၣ်ဝဲစုာ်စုာ်န့ၣ်လီၤ.",
			"9": "<sup>9</sup> လၢထံကီၢ်ဒီတကီၢ်ညါန့ၣ် အဝဲသ့ၣ်ကဒဲကဒဲစးထီၣ်အ့ၣ်လိာ်အသးန့ၣ်လီၤ. အဝဲသ့ၣ်စံးလိာ်အသးတဂၤဒီးတဂၤဒ်အံၤ, “စီၤပၤဒၤဝံးမၤပူၤဖျဲးပှၤလၢပဒုၣ်ပဒါတဖၣ်အစုပူၤန့ၣ်လီၤ. အဝဲမၤပူၤဖျဲးတ့ၢ်ပှၤလၢပှၤဖလ့ၡသးဖိတဖၣ်အစုပူၤလီၤ. မ့မ့ၢ်ခဲကနံၣ်အံၤအဝဲထွးထီၣ်ဃ့ၢ်ကွံာ်လၢစီၤအးဘၡါလိၣ် အမဲာ်ညါဒီးဟးထီၣ်ကွံာ်လၢထံကီၢ်အပူၤလံ.",
			"10": "<sup>10</sup> ပဖှူတ့ၢ်စီၤအးဘၡါလိၣ်ဒ်ပစီၤပၤတဂၤအသိး, ဘၣ်ဆၣ်ဒီးအဝဲဘၣ်တၢ်မၤသံကွံာ်အီၤလၢတၢ်ဒုးတၢ်ယၤအပူၤလံ. လၢတၢ်န့ၣ်အဃိဘၣ်မနုၤလၢပှၤတဂၤဂၤတကျဲးစၢးလဲၤကိးကဒါက့ၤ စီၤပၤဒၤဝံးန့ၣ်လဲၣ်.”",
			"11": "<sup>11</sup> တၢ်ကစီၣ်လၢပှၤအံၣ်စရ့လးဖိတဖၣ်စံးဝဲန့ၣ် ဟူထီၣ်ဝဲဆူစီၤဒၤဝံးအအိၣ်လီၤ. မၤသးဒ်န့ၣ်ဒီး, အဝဲဒၣ်မၢလီၤပှၤလုၢ်တၢ်အခိၣ်စီၤစၤဒိးဒီး စီၤအ့ဘယၤသၢ်လၢကသံကွၢ်ပှၤယူဒၤဖိ အခိၣ်အနၢ်တဖၣ်ဒ်အံၤ, “ဘၣ်မနုၤအဃိသုကဘၣ်မ့ၢ်ပှၤလၢခံကတၢၢ်, လၢကမၤစၢၤဆှၢကဒါက့ၤစီၤပၤဆူအနီပူၤန့ၣ်လဲၣ်.",
			"12": "<sup>12</sup> သုမ့ၢ်ယဘူးယတံၢ်တဖၣ်, ယသွံၣ်ယထံယဖံးယညၣ်ဒၣ်ယဲ န့ၣ်လီၤ. ဘၣ်မနုၤသုကဘၣ်မ့ၢ်ပှၤလၢခံကတၢၢ်လၢကကိးကဒါက့ၤယၤန့ၣ်လဲၣ်.”",
			"13": "<sup>13</sup> စီၤဒၤဝံးတဲဘၣ်စ့ၢ်ကီးအဝဲသ့ၣ်လၢကစံးဘၣ်စီၤဧမါစၤဒ် အံၤ, “နမ့ၢ်ယဘူးယတံၢ်လီၤ. စးထီၣ်ခဲအံၤဒီးဆူညါန့ၣ်ယပာ်ထီၣ် နၤဒ်သုးခိၣ်ကျၢၢ်လၢသုးမုၢ်အဖီခိၣ်လၢစီၤယိၤအာ်အလီၢ်လီၤ. ယမ့ၢ်တမၤဒ်န့ၣ်ဘၣ်ဒီး, မ်ကစၢ်ယွၤမၤသံတက့ၢ်.”",
			"14": "<sup>14</sup> စီၤဒၤဝံးအတၢ်ကတိၤတဖၣ်မၤန့ၢ်ကယဲၢ်ပှၤလၢကီၢ်ယူဒၤခဲလၢာ် အတၢ်သူၣ်တီသးရၤလၢာ်လၢာ်ဆ့ဆ့ဒီးအဝဲသ့ၣ်ဆှၢလီၤတၢ်ကစီၣ်လၢ, စီၤဒၤဝံးကဟဲက့ၤကဒါက့ၤဃုာ်ဒီးအပဒိၣ်ပပှၢ်ခဲလၢာ်န့ၣ်လီၤ.",
			"15": "<sup>15</sup> လၢအတၢ်က့ၤကဒါက့ၤလၢကျဲန့ၣ်စီၤပၤဘၣ်တၢ်ဟဲသဂၢၢ်အီၤဖဲထံကျိယၢ်ဒ့ၣ်, လၢပှၤကီၢ်ယူဒၤဖိတဖၣ်လၢအဟဲဝဲလၢဝ့ၢ်ကံးလကၤလး, ဒ်သိးကကွၢ်ထွဲဒီးဆှၢအီၤလၢတၢ်ခီထံကျိအဂီၢ်န့ၣ်လီၤ.",
			"16": "<sup>16</sup> တကတီၢ်ဃီန့ၣ်, ပှၤဘံၣ်ယၤမံၣ်အဒူၣ်ဖိစီၤက့ရၤအဖိခွါစီၤၡံမံၤ လၢဝ့ၢ်ဘၤဃူရံၣ်ဟဲချ့ချ့ဆူထံကျိယၢ်ဒ့ၣ်ဒ်သိးကသဂၢၢ် စီၤပၤဒၤဝံးအဂီၢ်န့ၣ်လီၤ.",
			"17": "<sup>17</sup> ပှၤအဂၤတကထိလၢပှၤဘံၣ်ယၤမံၣ်အဒူၣ်ဟဲဃုာ်ဒီးအီၤစ့ၢ်ကီးလီၤ. ဒီးစီၤစီလူးအပှၤဟံၣ်ဖိဃီဖိအခ့အပှၤစီၤစံဘၤဟဲဃုာ်စ့ၢ်ကီး ဝဲဒီးအဖိခွါတဆံယဲၢ်ဂၤဒီးအခ့အပှၤအဂၤခံဆံ, ဒီးအဝဲသ့ၣ်ဟဲတုၤဝဲဖဲထံကျိယၢ်ဒ့ၣ်, တချုးလၢစီၤပၤဟဲတုၤဒံးဘၣ်န့ၣ်လီၤ.",
			"18": "<sup>18</sup> အဝဲသ့ၣ်ခီဂာ်ဃီၤထံကျိယၢ်ဒ့ၣ်ဒ်သိးကကွၢ်ထွဲဒီးဆှၢဃီၤ စီၤပၤဒီးအပှၤတဖုန့ၣ်, ဒီးကမၤန့ၢ်ကယဲၢ်တၢ်တမံၤလၢ်လၢ်လၢစီၤပၤလိၣ်ဘၣ်ဝဲအဂီၢ်န့ၣ်လီၤ. ဖဲစီၤပၤကတဲာ်ကတီၤအသးလၢကခီဂာ်ထံကျိန့ၣ်, စီၤၡံမံၤထိၣ်လီၤပှီၤအသးလၢအမဲာ်ညါ,",
			"19": "<sup>19</sup> ဒီးစံးဝဲဒၣ်, “နဲဒၣ်တၢ်ဒိၣ်ကစၢ်စီၤပၤဧၢ, ဝံသးစူၤသးပ့ၤနီၣ်ကွံာ်တၢ်ကမၣ်လၢယမၤတ့ၢ်အီၤဖဲမုၢ်တနံၤ လၢနဟးထီၣ်ကွံာ်လၢဝ့ၢ်ယရူၤၡလ့ၣ်န့ၣ်တက့ၢ်. စၢဃာ်ယတၢ်ကမၣ်မ့ၢ်ဂ့ၤ, ဆိကမိၣ်လၢၤလၢအဂ့ၢ်မ့ၢ်ဂ့ၤန့ၣ်, တဂ့ၤ.",
			"20": "<sup>20</sup> တၢ်ဒိၣ်ဧၢ, ယသ့ၣ်ညါလၢယမၤတ့ၢ်တၢ်ဒဲးဘးဒီးလၢတၢ်အံၤအဃိ, လၢပှၤကလံၤစိးအဒူၣ်ဖိတဖၣ်အကျါ, ယမ့ၢ်ပှၤအဆိကတၢၢ်တဂၤလၢအဟဲ ဒီးသဂၢၢ်နဲဒၣ်တၢ်ဒိၣ်ကစၢ်စီၤပၤလၢတနံၤအံၤန့ၣ်လီၤ.”",
			"21": "<sup>21</sup> နီၢ်စရူယၤအဖိခွါစီၤအဘံၡဲကတိၤထီၣ်တၢ်ဒီးစံးဝဲဒၣ်, “စီၤၡံမံၤကြၢးဘၣ်တၢ်မၤသံကွံာ်အီၤလီၤ. အဂ့ၢ်ဒ်အံၤ, အဝဲဆိၣ်အၢပှၤတဂၤလၢယွၤဃုထၢထီၣ်တ့ၢ်အီၤဒ်စီၤပၤတဂၤအသိးအဃိန့ၣ်လီၤ.”",
			"22": "<sup>22</sup> ဘၣ်ဆၣ်ဒီး, စီၤဒၤဝံးစံးဘၣ်စီၤအဘံၡဲၤဒီးအဒီပုၢ်ဝဲၢ်ခွါစီၤယိၤအာ်ဒ်အံၤ, “မတၤတဂၤဃ့သုတၢ်ဟ့ၣ်ကူၣ်န့ၣ်လဲၣ်. မ့ၢ်သုအဲၣ်ဒိးဟ့ၣ်ယၤတၢ်ကီတၢ်ခဲဧါ. ခဲအံၤယမ့ၢ်ပှၤတဂၤလၢ အကဲကီၢ်အံၣ်စရ့လးအစီၤပၤလီၤ. ဒီးတနံၤအံၤပှၤတဘၣ်မၤသံပှၤအံၣ်စရ့လးဖိနီတဂၤဘၣ်.”",
			"23": "<sup>23</sup> ဒီးအဝဲစံးဘၣ်စီၤၡံမံၤ, “ယဆိၣ်တၢ်ဒီးနၤလၢနတဘၣ်တၢ်မၤသံ ဘၣ်နၤဘၣ်.”",
			"24": "<sup>24</sup> ဒီးစီၤစီလူးအလံၤခွါစီၤမဖံဘိၤၡ့း ဟဲလီၤဝဲဒ်သိးကသဂၢၢ်စီၤပၤန့ၣ်လီၤ. အဝဲတသ့ဘၣ်အခီၣ်, တတံာ်ဃူဘၣ်အခၣ်ဆူၣ်ဒီးတဆှူၣ်ဘၣ်အကူအသိးတဖၣ် စးထီၣ်လၢစီၤပၤဟးထီၣ်လၢဝ့ၢ်ယရူၤၡလ့ၣ်အမုၢ်တနံၤန့ၣ် တုၤအဟဲက့ၤတုၤအိၣ်ဒီးတၢ်မၤနၢၤတစုန့ၣ်လီၤ.",
			"25": "<sup>25</sup> ဖဲစီၤမဖံဘိၤၡ့းဟဲဝဲလၢဝ့ၢ်ယရူၤၡလ့ၣ်ဒ်သိးအကသဂၢၢ်စီၤပၤန့ၣ်, စီၤပၤစံးဘၣ်အီၤ, “စီၤမဖံဘိၤၡ့းဧၢ, နတလဲၤတ့ၢ်တၢ်ဒီးယၤဘၣ်. ဘၣ်မနုၤအဃိလဲၣ်.”",
			"26": "<sup>26</sup> အဝဲစံးဝဲဒၣ်, “နဲဒၣ်တၢ်ဒိၣ်ကစၢ်စီၤပၤဧၢ, ဒ်နသ့ၣ်ညါနဲအသိးယမ့ၢ်ပှၤလၢအခီၣ်ဟးဂီၤလီၤ. ယတဲဘၣ်တ့ၢ်ယခ့ယပှၤလၢကဂီၤကၢ်ထီၣ်န့ၢ်ယၤယကသ့ၣ်ယီၤ ဒ်သိးယလဲၤတၢ်ဒီးနၤကသ့အဂီၢ်လီၤ. ဘၣ်ဆၣ်ဒီးအဝဲဒၣ်လီန့ၢ်ယၤလီၤ.",
			"27": "<sup>27</sup> အဝဲတဲတၢ်တတီတလိၤဘၣ်ဃးယဂ့ၢ်လၢနဲဒၣ်တၢ်ဒိၣ်ကစၢ်စီၤပၤအမဲာ်ညါလီၤ. ဘၣ်ဆၣ်ဒီးနလီၤဂာ်မးဒ်ကစၢ်ယွၤအကလူးအသိး, အဃိဒီးမၤနဲဒ်နဆိကမိၣ်ဘၣ်ဝဲတီဝဲန့ၣ်တက့ၢ်.",
			"28": "<sup>28</sup> ကယဲၢ်ယပၢ်အဒူၣ်ဖိထၢဖိခဲလၢာ်ကြၢးလၢ အဘၣ်တၢ်မၤသံကွံာ်အီၤလၢနဲဒၣ်တၢ်ဒိၣ်ကစၢ်စီၤပၤဘၣ်ဆၣ်ဒီး, နဟ့ၣ်လံယၤတၢ်ခွဲးတၢ်ယာ်လၢယကအီၣ်တၢ်လၢနစီၢ်နီၤခိၣ်လီၤ. တကြၢးလၢၤလၢယကဃ့အါထီၣ်တၢ်ကွၢ်မဲာ်လၢနဲဒၣ် တၢ်ဒိၣ်ကစၢ်စီၤပၤအအိၣ်နီတမံၤဘၣ်.”",
			"29": "<sup>29</sup> စီၤပၤစံးဆၢဝဲဒၣ်, “နဃ့အါထီၣ်တၢ်အလီၢ်တအိၣ်နီတမံၤလၢၤဘၣ်. ယပာ်လီၤတ့ၢ်ယသးလၢနၤဒီးစီၤစံဘၤကနီၤဖးဟံးန့ၢ်သကိးစီၤ စီလူးအတၢ်စုလီၢ်ခီၣ်ခိၣ်န့ၣ်လီၤ.”",
			"30": "<sup>30</sup> စီၤမဖံဘိၤၡ့းစံးဆၢဝဲဒၣ်, “ပျဲစီၤစံဘၤဟံးန့ၢ်တၢ်န့ၣ်ခဲလၢာ်တက့ၢ်. လၢယဂီၢ်န့ၣ်နဲဒၣ်တၢ်ဒိၣ်ကစၢ်စီၤပၤဟဲက့ၤတုၤ ပူၤပူၤဖျဲးဖျဲးန့ၣ်လၢပှဲၤဝဲဒၣ်လံ.”",
			"31": "<sup>31</sup> ပှၤကီၢ်ကံးလဧးဖိစီၤဘၢ်စံးလဲဟဲလီၤစ့ၢ်ကီးဝဲလၢ ဝ့ၢ်ရိကလံၣ်ဒ်သိးကကွၢ်ထွဲဒီးဆှၢစီၤပၤအတၢ်ခီဂာ်ထံကျိယၢ်ဒ့ၣ်န့ၣ်လီၤ.",
			"32": "<sup>32</sup> စီၤဘၢ်စံးလဲမ့ၢ်ပှၤသးပှၢ်ဒိၣ်မးတဂၤလၢအသးအိၣ်လံအနံၣ်ဃိး ဆံလံန့ၣ်လီၤ. အဝဲထူးတီၤဒိၣ်မးဒီးမၤစၢၤဆီၣ်ထွဲတ့ၢ် စီၤပၤလၢတၢ်အီၣ်တၢ်အီ, ဖဲအဝဲအိၣ်ဆိးလၢဝ့ၢ်မၤဃန့ၤအခါန့ၣ်လီၤ.",
			"33": "<sup>33</sup> စီၤပၤစံးဘၣ်အီၤ, “ဟဲဃုာ်ဒီးယၤဆူဝ့ၢ်ယရူၤၡလ့ၣ်ဒီး ယကအံးထွဲကွၢ်ထွဲက့ၤနၤန့ၣ်လီၤ.”",
			"34": "<sup>34</sup> ဘၣ်ဆၣ်ဒီးစီၤဘၢ်စံးလဲစံးဆၢဝဲဒၣ်, “ယတအိၣ်မူဘၣ်ယံာ်ယံာ်လၢၤဘၣ်. ဘၣ်မနုၤအဃိယကဘၣ်လဲၤဃုာ်ဒီးနဲဒၣ်တၢ်ဒိၣ် ကစၢ်စီၤပၤဆူဝ့ၢ်ယရူၤၡလ့ၣ်န့ၣ်လဲၣ်.",
			"35": "<sup>35</sup> ယသးအိၣ်လံအနံၣ်ဃိးဆံလံ, ဒီးတၢ်လၢကဟ့ၣ်ယၤတၢ်မုာ်တၢ်လၤ တအိၣ်လၢၤဘၣ်နီတမံၤဘၣ်. တၢ်လၢယအီၣ်ယအီအီၤန့ၣ်ယတသ့ၣ်ညါအတၢ်ဝံၣ်တၢ်ဘဲလၢၤဘၣ်. ဒီးပှၤသးဝံၣ်တၢ်ဖိတဖၣ်အကလုၢ်န့ၣ်ယနၢ်ဟူတသ့လၢၤဘၣ်. ယကကဲထီၣ်ဒၣ်ထဲတၢ်ဝံဃၢယိးဃၢလၢနဲဒၣ်တၢ်ဒိၣ်ကစၢ်စီၤပၤ အဂီၢ်န့ၣ်လီၤ.",
			"36": "<sup>36</sup> တကြၢးလၢယဒိးန့ၢ်ဘၣ်တၢ်ဟ့ၣ်ဘျုးဒိၣ်ဒ်န့ၣ်အသိးတမံၤဘၣ်. လၢတၢ်န့ၣ်အဃိယကလဲၤဃုာ်တၢ်ဒီးနၤထဲ တစဲးဖိဧိၤပျံကွံာ်ထံကျိယၢ်ဒ့ၣ်အဘးခီန့ၣ်လီၤ.",
			"37": "<sup>37</sup> အန့ၣ်ဝံၤဒီးပျဲယဟဲက့ၤကဒါက့ၤဆူဟံၣ်ဒီးသံဘူးဒီးယမိၢ်ယပၢ်တဖၣ် အသွၣ်ခိၣ်န့ၣ်တက့ၢ်. အဝဲအံၤမ့ၢ်ယဖိခွါစီၤကံမဟၣ်လၢအကမၤတၢ်ခ့တၢ်ပှၤအတၢ်မၤလၢနဂီၢ်န့ၣ်လီၤ. နဲဒၣ်တၢ်ဒိၣ်ကစၢ်စီၤပၤဧၢ, က့ၤကိးဃုာ်အီၤဒီးနၤ, ဒီးတၢ်လၢနဆိကမိၣ်မ့ၢ်တၢ်အဂ့ၤကတၢၢ်န့ၣ်မၤလၢအဝဲအဂီၢ်တက့ၢ်.”",
			"38": "<sup>38</sup> စီၤပၤစံးဆၢဝဲဒၣ်, “ယကက့ၤကိးဃုာ်အီၤဒီးယၤဒီးမၤတၢ် လၢအဂီၢ်ဒ်တၢ်တမံၤလၢ်လၢ်လၢနသးလီၤအီၤအသိးန့ၣ်လီၤ. ဒီးယကမၤတၢ်လၢနဂီၢ်ဒ်တၢ်တမံၤလၢ်လၢ်လၢနဃ့နဲအသိးန့ၣ် လီၤ.”",
			"39": "<sup>39</sup> အန့ၣ်ဝံၤဒီး, စီၤဒၤဝံးဒီးကယဲၢ်အပှၤခဲလၢာ်ခီဂာ် ထံကျိယၢ်ဒ့ၣ်န့ၣ်လီၤ. အဝဲနၢမူစီၤဘၢ်စံးလဲဒီးဟ့ၣ်လီၤအီၤလၢအတၢ်ဆိၣ်ဂ့ၤဆိၣ်ဝါ ဒီးစီၤဘၢ်စံးလဲက့ၤကဒါက့ၤဆူအဟံၣ်န့ၣ်လီၤ.",
			"40": "<sup>40</sup> ဖဲစီၤပၤခီဂာ်တၢ်န့ၣ်, အဝဲဘၣ်တၢ်ကွၢ်ထွဲဒီးဆှၢအီၤလၢ ပှၤခဲလၢာ်လၢကီၢ်ယူဒၤဒီးပှၤလၢကီၢ်အံၣ်စရ့လးတနီၤ, ဒီးအဝဲလဲၤဆူညါဆူဝ့ၢ်ကံးလကၤလး, ဒီးစီၤကံမဟၣ်လဲၤဃုာ်ဒီးအီၤန့ၣ်လီၤ.",
			"41": "<sup>41</sup> တုၤနုၤတစုပှၤကီၢ်အံၣ်စရ့လးဖိခဲလၢာ်လဲၤဆူစီၤပၤအအိၣ် ဒီးစံးဘၣ်အီၤ, “နဲဒၣ်တၢ်ဒိၣ်ကစၢ်စီၤပၤဧၢ, ဘၣ်မနုၤအဃိပဒီပုၢ်ဝဲၢ်ပှၤယူဒၤဖိတဖၣ်ဆိကမိၣ်ဝဲလၢ အဝဲသ့ၣ်အိၣ်ဒီးတၢ်ခွဲးတၢ်ယာ်လၢကကိးထီၣ်ကွံာ်နၤမ့ၢ်ဂ့ၤကွၢ်ထွဲဒီးဆှၢက့ၤနၤ, နဒူၣ်ဖိထၢဖိဒီးနပှၤတဖၣ်မ့ၢ်ဂ့ၤလၢတၢ်ခီဂာ်ထံကျိယၢ်ဒ့ၣ်န့ၣ်လဲၣ်.”",
			"42": "<sup>42</sup> ပှၤကီၢ်ယူဒၤဖိတဖၣ်စံးဆၢဝဲဒၣ်, “ပမၤတ့ၢ်တၢ်အံၤ, မ့ၢ်လၢစီၤပၤမ့ၢ်ပှၤတဂၤလၢပဘူးပတံၢ်အကျါအဃိန့ၣ်လီၤ. မၤသးဒ်န့ၣ်ဒီး, ဘၣ်မနုၤလၢတၢ်အံၤမၤသူၣ်ဒိၣ်သးဖျိးသုန့ၣ် လဲၣ်. အဝဲတဟ့ၣ်ဘၣ်တၢ်အပှ့ၤလၢပတၢ်အီၣ်အဂီၢ်မ့ၢ်ဂ့ၤ, တဟ့ၣ်တ့ၢ်ပှၤတၢ်နီတမံၤမ့ၢ်ဂ့ၤ, န့ၣ်ဘၣ်.”",
			"43": "<sup>43</sup> ပှၤကီၢ်အံၣ်စရ့လးဖိတဖၣ်စံးဆၢဝဲဒၣ်, “အဝဲမ့မ့ၢ်ဒၣ်လဲာ် ပှၤတဂၤလၢသုဘူးသုတံၢ်အကျါဘၣ်ဆၣ်, ပတဲသ့လၢပတၢ်ဘၣ်ဃးဒီးစီၤပၤန့ၣ်အိၣ်ဝဲဆံဆဲၣ်ဘျီ, ဒီးအါန့ၢ်ဒံးသုလၢသုဘၣ်ဃးဒီးအီၤတက့ၢ်လီၤ. ဘၣ်မနုၤအဃိသုကွၢ်တလီၤပှၤန့ၣ်လဲၣ်. ပမ့ၢ်တ့ၢ်ပှၤအဆိကတၢၢ်လၢအကတိၤတၢ်ဘၣ်ဃး တၢ်ကိးကဒါက့ၤစီၤပၤအဂ့ၢ်လီၤန့ၣ်, သးပ့ၤနီၣ်အီၤတဂ့ၤ.” ဘၣ်ဆၣ်ဒီး, ပှၤလၢကီၢ်ယူဒၤတဖၣ်ကတိၤတၢ်ဆူၣ်ဆူၣ်လၢအတၢ်ဘၣ်ဃး ဒီးစီၤပၤအဂ့ၢ်န့ၣ်, အါန့ၢ်ဒိၣ်န့ၢ်ဒံးပှၤလၢကီၢ်အံၣ်စရ့လးတဖၣ်တက့ၢ်န့ၣ်လီၤ."
		},
		"20": {
			"1": "<sup>1</sup> တၢ်မၤအသးလၢဝ့ၢ်ကံးလကၤလးအပူၤန့ၣ်ပှၤတဂိာ်တသီၣ်ဘၣ်တၢ်အိၣ် ဝဲတဂၤလၢပှၤဘံၣ်ယၤမံၣ်အဒူၣ်အကျါ, လၢအမ့ၢ်စီၤကံးဘြံၤအဖိခွါစီၤၡဘၤန့ၣ်လီၤ. အဝဲအူထီၣ်ကွဲၤဒီးကိးပသူထီၣ်ဝဲဒၣ်, “မ်စီၤဒၤဝံးဘၣ်တၢ်ပာ်လီၤကွံာ်အလီၢ်အလၤတက့ၢ်. ပတပိာ်အခံဘၣ်. ပှၤကီၢ်အံၣ်စရ့လးဖိသ့ၣ်ဧၢ, မ်ပက့ၤကဒါက့ၤဆူဟံၣ်တက့ၢ်.”",
			"2": "<sup>2</sup> လၢတၢ်န့ၣ်အဃိ, ပှၤကီၢ်အံၣ်စရ့လးဖိတဖၣ်ဟးသဒၣ်ကွံာ် စီၤဒၤဝံးဒီးလဲၤဃုာ်တၢ်ဒီးစီၤၡဘၤန့ၣ်လီၤ. မ့မ့ၢ်ပှၤကီၢ်ယူဒၤဖိတဖၣ်အိၣ်တ့ၢ်ဝဲလၢတၢ်သူၣ်တီသးရၤ အပူၤဒီးပိာ်ထီၣ်စီၤဒၤဝံးအခံစးထီၣ်လၢထံကျိယၢ်ဒ့ၣ်တုၤ ဆူဝ့ၢ်ယရူၤၡလ့ၣ်န့ၣ်လီၤ.",
			"3": "<sup>3</sup> ဖဲစီၤဒၤဝံးက့ၤတုၤဝဲဆူအနူၢ်အစီၤလၢဝ့ၢ်ယရူၤၡလ့ၣ်အပူၤန့ၣ်, အဝဲကိးဃီၤအသံၣ်မါအဂၤတဆံလၢအပာ်တ့ၢ်ဝဲလၢကကွၢ်ထွဲအနူၢ်အစီၤန့ၣ်, ဒီးပာ်အီၤလၢတၢ်ပၢၤဃာ်အပူၤန့ၣ်လီၤ. အဝဲဟ့ၣ်လီၤတၢ်လၢအဝဲ သ့ၣ်လိၣ်ဘၣ်ဝဲတဖၣ်, ဘၣ်ဆၣ်ဒီးတမံဃုာ်ဘၣ်ဒီးအဝဲသ့ၣ်ဘၣ်. လၢအဝဲသ့ၣ်အတၢ်အိၣ်မူအိၣ်လီၤတဲာ်အပူၤန့ၣ်, အဝဲသ့ၣ်ဘၣ်တၢ်ပာ်အီၤဒ်အအိၣ်လၢတၢ်စၢဃာ်အပူၤအသိးဒီးအိၣ် ဆိးဝဲဒ်မုၣ်ကမဲတဖၣ်အသိးန့ၣ်လီၤ.",
			"4": "<sup>4</sup> စီၤပၤစံးဘၣ်စီၤဧမါစၤဒ်အံၤ, “ကိးဖှိၣ်ပှၤလၢကီၢ်ယူဒၤအပူၤတဖၣ်, ဒ်သိးကဟဲဆူယအိၣ်လၢသၢသီအတီၢ်ပူၤဒီးနဲ, ဟဲဃုာ်ဒီးအဝဲသ့ၣ်တက့ၢ်.”",
			"5": "<sup>5</sup> စီၤဧမါစၤလဲၤဒ်သိးကကိးန့ၢ်အဝဲသ့ၣ်, ဘၣ်ဆၣ်ဒီးဖဲမုၢ်နံၤ လၢစီၤပၤသ့ၣ်ပာ်အီၤန့ၣ်အဝဲဟဲက့ၤတတုၤဘၣ်.",
			"6": "<sup>6</sup> လၢတၢ်န့ၣ်အဃိ, စီၤပၤစံးဘၣ်စီၤအဘံၡဲၤဒ်အံၤ, “စီၤၡဘၤကဟ့ၣ်ပှၤတၢ်ကီတၢ်ခဲအါန့ၢ်ဒံးစီၤအးဘၡါလိၣ် တက့ၢ်လီၤ. ဟံးန့ၢ်ယပှၤတဖၣ်ဒီးလဲၤလူၤအီၤတက့ၢ်. မ့တမ့ၢ်ဘၣ်ဒ်န့ၣ်ဒီး, အဝဲကမၤန့ၢ်ဝ့ၢ်လၢအအိၣ်ဒီးတိာ်ဧိၤတာ် ဧိၤတနီၤဒီးပူၤဖျဲးကွံာ်လၢပစုပူၤန့ၣ်လီၤ.”",
			"7": "<sup>7</sup> လၢတၢ်န့ၣ်အဃိ, စီၤယိၤအာ်ဒီးအပှၤတဖၣ်, စီၤပၤအပှၤခိးအသးသမူတဖၣ်ဒီးကယဲၢ်ပှၤသုးဖိအဂၤခဲလၢာ်ဟး ထီၣ်ဝဲလၢဝ့ၢ်ယရူၤၡလ့ၣ်ဃုာ်ဒီးစီၤအဘံၡဲၤဒ်သိးကလူၤစီၤ ၡဘၤအဂီၢ်န့ၣ်လီၤ.",
			"8": "<sup>8</sup> ဖဲအဝဲသ့ၣ်လဲၤတုၤဝဲလၢလၢၢ်ဖးဒိၣ်တဖျၢၣ်လၢအအိၣ်ဖဲ ဝ့ၢ်ကံးဘဧၤန့ၣ်စီၤဧမါစၤဟဲသဂၢၢ်အဝဲသ့ၣ်န့ၣ်လီၤ. စီၤယိၤအာ်ကူဝဲသိးဝဲဒီးတၢ်ဒုးတၢ်ယၤအကူအသိး, အိၣ်ဒီးနးတဘ့ၣ်အိၣ်လၢအတြိးပူၤစၢဃာ်အသးလၢအဝဲ အယီၢ်တကိးအလိၤန့ၣ်လီၤ. ဖဲအဝဲလဲၤထီၣ်ဆူညါအခါန့ၣ်အနး လီၤတဲာ်ကွံာ်ဝဲလီၤ.",
			"9": "<sup>9</sup> စီၤယိၤအာ်စံးဘၣ်စီၤဧမါစၤ, “ယတံၤသကိးဧၢ, နအိၣ်ဆူအိၣ်ချ့စ့ၢ်ကီးဧါ.” ဒီးစီၤယိၤအာ်ဖီၣ်ဃးစီၤဧမါ စၤအခၣ်ဆူၣ်လၢအစုထွဲဒ်သိးအကနၢမူအီၤအဂီၢ်န့ၣ်လီၤ.",
			"10": "<sup>10</sup> စီၤဧမါစၤတပလီၢ်ဘၣ်အသးလၢနးတဘ့ၣ်လၢ စီၤယိၤအာ်ထၢထီၣ်က့ၤဝဲလၢအစုစ့ၣ်တခီဘၣ်, ဒီးစီၤယိၤအာ်ဆဲးအီၤဖဲအဟၢဖၢ ဒီးအဝဲအပှံာ်အကဖုတဖၣ်ဟဲလီၤလဲာ်ဆူဟီၣ်ခိၣ်လိၤန့ၣ်လီၤ. အဝဲသံဝဲတကီၢ်ခါန့ၣ်လီၤ. ဒီးစီၤယိၤအာ်ဆဲးကဒီးအီၤအလီၢ် တအိၣ်လၢၤဘၣ်. တုၤနုၤတစု, စီၤယိၤအာ်ဒီးအဒီပုၢ်ဝဲၢ်ခွါစီၤအဘံၡဲၤ လဲၤဆူညါဒီးလူၤစီၤၡဘၤန့ၣ်လီၤ.",
			"11": "<sup>11</sup> ပှၤလၢစီၤယိၤအာ်အပှၤတဖၣ်အကျါတဂၤဆၢထၢၣ်ဝဲဖဲ စီၤဧမါစၤအစိၣ်အကပၤန့ၣ်ဒီးကိးထီၣ်ဝဲ, “ပှၤလၢအမ့ၢ်စီၤယိၤအာ်ဒီးစီၤဒၤဝံးအပှၤန့ၣ် မ်အပိာ်စီၤယိၤအာ်အခံတက့ၢ်.”",
			"12": "<sup>12</sup> စီၤဧမါစၤအစိၣ်လၢအဘၣ်ကးဘၢအသးလၢတၢ်သွံၣ်န့ၣ်, အိၣ်မံလီၤလၢကျဲခၢၣ်သးန့ၣ်လီၤ. စီၤယိၤအာ်အပှၤတဂၤထံၣ်ဘၣ်လၢပှၤကိးဂၤဒဲး အိၣ်ကတီၢ်ဝဲဖဲအဟဲတုၤတၢ်လီၢ်န့ၣ်အဃိ, အဝဲတွံၢ်ကွံာ်တၢ်အစိၣ်လၢကျဲဆူတၢ်ပျီပူၤ ဒီးမၤဘၢအီၤလၢယၣ်လုးတဘ့ၣ်န့ၣ်လီၤ.",
			"13": "<sup>13</sup> တုၤတၢ်အစိၣ်န့ၣ်ဘၣ်တၢ်သုးကွံာ်အီၤလၢကျဲဒီးပှၤကိးဂၤဒဲး ပိာ်ထွဲစီၤယိၤအာ်အခံလၢတၢ်လူၤစီၤၡဘၤအဂီၢ်န့ၣ်လီၤ.",
			"14": "<sup>14</sup> စီၤၡဘၤလဲၤခီဂာ်ကယဲၢ်အံၣ်စရ့လးအဒူၣ်တဖၣ်ခဲလၢာ်အလီၢ်ကဝီၤ ဒီးဟဲတုၤလၢဝ့ၢ်အၤဘ့ၤလးလၢကီၢ်ဘ့ၤသမၤကၤ ဒီးကယဲၢ်ပှၤလၢစီၤဘံးကြံၤအဒူၣ်ထၢပူၤခဲလၢာ်ပာ်ဖှိၣ်ထီၣ်အသးဒီးလဲၤနုာ်ပိာ်ထွဲအခံဆူဝ့ၢ်ပူၤန့ၣ်လီၤ.",
			"15": "<sup>15</sup> စီၤယိၤအာ်အပှၤတဖၣ်နၢ်ဟူဘၣ်ဝဲလၢစီၤၡဘၤအိၣ်ဝဲဖဲန့ၣ်အဃိ ဒီးအဝဲသ့ၣ်လဲၤဒီးကဝီၤဃာ်ဝ့ၢ်န့ၣ်လီၤ. အဝဲသ့ၣ်မၤကစီၤထီၣ်ဟီၣ်ခိၣ်ဝးတရံးဝ့ၢ်ခိၣ်ဒူအချၢဒီးတဘျီ ဃီစးထီၣ်ခူၣ်လီၤစ့ၢ်ကီးတၢ်လၢဝ့ၢ်ခိၣ်ဒူအဖီလာ်ဒ်သိးကမၤ လီၤပှီၢ်အီၤန့ၣ်လီၤ.",
			"16": "<sup>16</sup> ပှၤပိာ်မုၣ်လၢအကူၣ်တၢ်သ့တဂၤအိၣ်ဝဲလၢဝ့ၢ်ပူၤဒီးကိးထီၣ် လၢဝ့ၢ်ခိၣ်ဒူန့ၣ်, “ကနၣ်တက့ၢ်, ကနၣ်တက့ၢ်. တဲဘၣ်စီၤယိၤအာ်လၢကဟဲဆူအံၤတက့ၢ်. ယအဲၣ်ဒိးကတိၤတၢ်ဒီးအီၤန့ၣ်လီၤ.”",
			"17": "<sup>17</sup> စီၤယိၤအာ်လဲၤဝဲဒီးပိာ်မုၣ်န့ၣ်သံကွၢ်အီၤ, “နမ့ၢ်စီၤယိၤအာ်ဧါ.” အဝဲစံးဆၢဝဲ, “မ့ၢ်ယၤလီၤ.” ပိာ်မုၣ်စံးဝဲဒၣ်, “တၢ်ဒိၣ်ဧၢ, ဒိကနၣ်ယၤတက့ၢ်.” အဝဲစံးဆၢဝဲ, “ယကနၣ်တၢ်လီၤ.”",
			"18": "<sup>18</sup> ပိာ်မုၣ်န့ၣ်စံးဝဲဒၣ်, “လၢပျၢၤလၢသီန့ၣ်အဝဲသ့ၣ်ညီနူၢ်စံးဒၣ်, လဲၤဒီးမၤန့ၢ်နတၢ်စံးဆၢလၢဝ့ၢ်အၤဘ့ၤလးအပူၤတက့ၢ်.” အဃိဒီးအဝဲသ့ၣ်မၤဝဲဒၣ်ဒ်န့ၣ်လီၤ.",
			"19": "<sup>19</sup> ပဝ့ၢ်အံၤမ့ၢ်ဝ့ၢ်ဖးဒိၣ်လၢကီၢ်အံၣ်စရ့လးအပူၤတဖၣ်အကျါတဝ့ၢ်, လၢအအိၣ်ဒီးအပှၤဝ့ၢ်ဖိတဖၣ်လၢအအဲၣ်တၢ်ဃူတၢ်ဖိးဒီးအိၣ်ဒီး တၢ်သူၣ်တီသးရၤန့ၣ်လီၤ. ဘၣ်မနုၤလၢနကျဲးစၢးမၤဟးဂီၤအီၤန့ၣ်လဲၣ်. မ့ၢ်နအဲၣ်ဒိးမၤဟးဂီၤတၢ်လၢအဘၣ်ဃးဒီးယွၤန့ၣ်ဧါ.”",
			"20": "<sup>20</sup> စီၤယိၤအာ်စံးဆၢဝဲဒၣ်, “ယတမၤဟးဂီၤမၤလီၤပှီၢ်သုဝ့ၢ်နီတစုနီတခီၣ်ဘၣ်.",
			"21": "<sup>21</sup> တၢ်န့ၣ်တမ့ၢ်ပတၢ်ကူၣ်ကျဲၤဘၣ်. ပှၤတဂၤလၢအမ့ၢ်စီၤဘံးတြံၤ အဖိခွါစီၤၡဘၤ, ပှၤလၢအဘၣ်ဃးဒီးကီၢ်အ့ဖရဲၣ်အကစၢၢ်ကလိန့ၣ်, စးထီၣ်ပူထီၣ်တၢ်ထီဒါစီၤပၤဒၤဝံးန့ၣ်လီၤ. ဟ့ၣ်လီၤကွံာ်ပှၤတဂၤအံၤဆူပအိၣ်ဒီးယကဟးထီၣ်ကွံာ်လၢဝ့ၢ်အံၤန့ၣ်လီၤ.” ပိာ်မုၣ်န့ၣ်စံးဘၣ်အီၤ, “ပကကွံာ်ခီလီၤအဝဲအခိၣ်လၢဝ့ၢ်ခိၣ်ဒူအံၤဆူနအိၣ်န့ၣ် လီၤ.”",
			"22": "<sup>22</sup> အန့ၣ်ဝံၤဒီး, ပိာ်မုၣ်န့ၣ်လဲၤဆူဝ့ၢ်အပှၤဂီၢ်မုၢ်အအိၣ်ဃုာ် ဒီးအဝဲအတၢ်ကူၣ်တၢ်ကျဲၤ, သတးဒီးအဝဲသ့ၣ်ကျီတဲာ်ကွံာ်စီၤၡဘၤအခိၣ်ဒီးကွံာ်ခီအီၤဆူ စီၤယိၤအာ်အအိၣ်လၢဝ့ၢ်ခိၣ်ဒူန့ၣ်လီၤ. စီၤယိၤအာ်အူထီၣ်ကွဲၤဒ်တၢ်ပနီၣ်တမံၤဒ်သိးအပှၤတဖၣ်ကဟးထီၣ် ကွံာ်လၢဝ့ၢ်န့ၣ်ဒီးအဝဲသ့ၣ်က့ၤကဒါက့ၤဆူဟံၣ်န့ၣ်လီၤ. ဒီးစီၤယိၤအာ်က့ၤကဒါက့ၤဆူဝ့ၢ်ယရူၤၡလ့ၣ်ဆူစီၤပၤအအိၣ်န့ၣ်လီၤ.",
			"23": "<sup>23</sup> စီၤယိၤအာ်မ့ၢ်ကီၢ်အံၣ်စရ့လးအသုးမုၢ်အသုးခိၣ်ကျၢၢ်န့ၣ်လီၤ. စီၤယဟိယဒါအဖိခွါစီၤဘနါယၤမ့ၢ်ပှၤအခိၣ်လၢအကွၢ်ထွဲ ပှၤခိးစီၤဒၤဝံးအသးသမူတဖၣ်န့ၣ်လီၤ.",
			"24": "<sup>24</sup> စီၤအဒိၤရၣ်မ့ၢ်ပှၤဘၣ်တၢ်မၢဆူၣ်အီၤတဖၣ်အခိၣ်, စီၤအဃံလူးအဖိခွါစီၤယဟိၡၤဖးမ့ၢ်ပှၤကွဲးနီၣ်တၢ်တဖၣ်အ ခိၣ်,",
			"25": "<sup>25</sup> စီၤၡဝၤမ့ၢ်ကွီၢ်ဘျီၣ်အပှၤကွဲးလံာ်ဒိၣ်, စီၤစၤဒိးဒီးစီၤအ့ဘယၤသၢ် မ့ၢ်ပှၤလုၢ်တၢ်အခိၣ်တဖၣ်,",
			"26": "<sup>26</sup> ဒီးစီၤဧ့ရၤလၢဝ့ၢ်ယၤအံၢ်စ့ၢ်ကီးမ့ၢ်စီၤဒၤဝံးအပှၤလုၢ်တၢ်အခိၣ်တဖၣ်အကျါတဂၤန့ၣ်လီၤ."
		},
		"21": {
			"1": "<sup>1</sup> ဖဲစီၤဒၤဝံးပၢတၢ်အမုၢ်နံၤတဖၣ်အပူၤန့ၣ် တၢ်သၣ်ဝံၤလီၤဒိ ဒိၣ်ဒိၣ်မုၢ်မုၢ်မၤသးယံာ်ဝဲသၢနံၣ်တီတီလီၤ. လၢတၢ်န့ၣ်အဃိစီၤဒၤဝံးသံကွၢ်တၢ်ဒီးယွၤဘၣ်ဃးတၢ်ဂ့ၢ်န့ၣ် ဒီးယွၤစံးဘၣ်အီၤ, “စီၤစီလူးဒီးအပှၤဟံၣ်ဖိဃီဖိတဖၣ်အတၢ်ကမၣ်အိၣ်လၢ အမၤသံမၤဝီတၢ်အဃိန့ၣ်လီၤ. အဝဲမၤသံတ့ၢ်ပှၤကံးဘိၣ်ဖိတဖၣ်လီၤ.”",
			"2": "<sup>2</sup> (ပှၤကံးဘိၣ်ဖိတဖၣ်န့ၣ်တမ့ၢ်ပှၤအံၣ်စရ့လးဖိတဖၣ်ဘၣ်. အဝဲသ့ၣ်မ့ၢ်ပှၤအဆံးဖိတဖုလၢအမိၢ်ဖိအကျါလၢပှၤအံၣ်စရ့လးဖိတဖၣ် အၢၣ်လီၤဝဲလၢကအိၣ်ပှိၤဒီဒၣ်အီၤဘၣ်ဆၣ်, စီၤစီလူးကျဲးစၢးဒ်သိးကမၤဟးဂီၤကွံာ်အဝဲသ့ၣ် မ့ၢ်လၢအဝဲဒၣ်အတၢ်သးဆူၣ်သးဂဲၤလၢ ကီၢ်အံၣ်စရ့လးဒီးကီၢ်ယူဒၤအပှၤဂီၢ်မုၢ်အဂီၢ်အဃိန့ၣ်လီၤ.)",
			"3": "<sup>3</sup> လၢတၢ်န့ၣ်အဃိစီၤဒၤဝံးကိးဖှိၣ်ကံးဘိၣ်အပှၤဂီၢ်မုၢ်ဒီး စံးဘၣ်အဝဲသ့ၣ်ဒ်အံၤ, “ယမၤတၢ်လၢသုဂီၢ်သ့မနုၤတမံၤလဲၣ်. ယသးအိၣ်မၤလိၤမၤဘၣ်က့ၤတၢ်ကမူၤကမၣ်လၢတၢ်မၤဘၣ်တ့ၢ်သု, ဒ်သိးသုကဆိၣ်ဂ့ၤယွၤအပှၤဂီၢ်မုၢ်အဂီၢ်န့ၣ်လီၤ.”",
			"4": "<sup>4</sup> အဝဲသ့ၣ်စံးဆၢဝဲဒၣ်, “ပတၢ်အ့ၣ်လိာ်ပသးဒီးစီၤစီလူးဒီး အပှၤဟံၣ်ဖိဃီဖိန့ၣ်ဘၣ်တၢ်မၤလိၤမၤဘၣ်က့ၤအီၤလၢထူမ့ၢ်ဂ့ၤ စ့မ့ၢ်ဂ့ၤတသ့ဘၣ်. ပတအဲၣ်ဒိးစ့ၢ်ကီးလၢပှၤအံၣ်စရ့လးဖိ ကဘၣ်တၢ်မၤသံအီၤနီတဂၤဘၣ်.” စီၤဒၤဝံးသံကွၢ်ဝဲ, “မ့မ့ၢ်ဒ်န့ၣ်ဒီးသုဆိကမိၣ်ယကြၢးမၤတၢ်မနုၤလၢသုဂီၢ်န့ၣ်လဲၣ်.”",
			"5": "<sup>5</sup> အဝဲသ့ၣ်စံးဆၢဝဲဒၣ်, “စီၤစီလူးအဲၣ်ဒိးမၤဟးဂီၤကွံာ် ပှၤဒီးတအဲၣ်ဒိးပာ်မူတ့ၢ်ပှၤနီတဂၤလၢကီၢ်အံၣ်စရ့လးအပူၤ နီတတီၤဘၣ်.",
			"6": "<sup>6</sup> လၢတၢ်န့ၣ်အဃိဟ့ၣ်လီၤပှၤလၢအဝဲအစၢၤအသွဲၣ်ပိာ်ခွါနွံဂၤ ဒီးပကစၢသံအဝဲသ့ၣ်လၢယွၤအမဲာ်ညါလၢဝ့ၢ်ကံးဘဧၤ, တၢ်လီၢ်လၢအမ့ၢ်, စီၤပၤလၢယွၤဃုထၢတ့ၢ်အီၤစီၤစီလူးအဝ့ၢ်န့ၣ်လီၤ.” စီၤပၤစံးဆၢဝဲဒၣ်, “ယကဟ့ၣ်လီၤအဝဲသ့ၣ်ဆူသုအိၣ်လီၤ.”",
			"7": "<sup>7</sup> ဘၣ်ဆၣ်ဒီးမ့ၢ်လၢတၢ်အၢၣ်လီၤစီဆှံလၢအဝဲဒီးစီၤယိနၤသၣ် မၤတ့ၢ်ဝဲလၢတဂၤဒီးတဂၤအဘၢၣ်စၢၤအဃိ, စီၤဒၤဝံးပျဲပူၤဖျဲးစီၤမဖံၤဘိၤၡ့း, လၢအမ့ၢ်စီၤစီလူးအလံၤခွါစီၤယိနၤသၣ်အဖိခွါန့ၣ်လီၤ.",
			"8": "<sup>8</sup> ဘၣ်ဆၣ်ဒီး, အဝဲဟံးန့ၢ်စီၤစီလူးအဖိခွါခံဂၤ လၢစီၤအၤယၤအဖိမုၣ်နီၢ်ရံးစဖၤဆံးစၢ်န့ၢ်အီၤလၢအမ့ၢ်ဝဲ, စီၤအၢ်မိၤနံဒီးစီၤမဖံဘိၤၡ့းန့ၣ်လီၤ. အဝဲဟံးန့ၢ်စ့ၢ်ကီးစီၤစီလူးအဖိမုၣ်နီၢ်မ့ရာ်အဖိခွါယဲၢ် ဂၤလၢအဆံးစၢ်န့ၢ်ဝဲလၢစီၤဘၢ်စံးလဲအဖိခွါ စီၤဧ့ဒြံၤအ့လးလၢဝ့ၢ်မဃိလၤ အဂီၢ်န့ၣ်လီၤ.",
			"9": "<sup>9</sup> စီၤဒၤဝံးဟ့ၣ်လီၤအဝဲသ့ၣ်ဆူကံးဘိၣ်အပှၤဂီၢ်မုၢ်အစုပူၤ, လၢအစၢသံကွံာ်အဝဲသ့ၣ်လၢကစၢၢ်ဒီခိၣ်လၢယွၤအမဲာ်ညါန့ၣ် လီၤ. ဒီးအဝဲသ့ၣ်နွံဂၤလိာ်သံဝဲတပူၤဃီန့ၣ်လီၤ. တၢ်န့ၣ်မ့ၢ်ဖဲတၢ်မဲထီၣ်သီအကတီၢ်ကလၢာ်အဆၢဒီးတၢ်စးထီၣ်ကူး ဘုမုယီၤအကတီၢ်, ဖဲအဝဲသ့ၣ်ဘၣ်တၢ်မၤသံအီၤအခါန့ၣ်လီၤ.",
			"10": "<sup>10</sup> အန့ၣ်ဝံၤဒီးစီၤစီလူးအသံၣ်မါလၢအမ့ၢ်စီၤအၤယၤအဖိမုၣ် နီၢ်ရံးစဖၤသူဝဲထၢၣ်တၢ်ကံးညာ်ဒ်သိးကမၤတၢ်ဒုးခိၣ်လၢ အနီၢ်ကစၢ်ဒၣ်ဝဲအဂီၢ် လၢလ့အဖီခိၣ်ဖဲတၢ်အခိၣ်တဖၣ်အိၣ်ဝဲအလီၢ် ဒီးအဝဲဒၣ်အိၣ်ဆိးဝဲဖဲန့ၣ်စးထီၣ်လၢတၢ်ကူးဘုအကတီၢ် တုၤလီၤလၢတၢ်စူၤလီၤသီအကတီၢ်တုၤဝဲန့ၣ်လီၤ. လၢမုၢ်ဆါအကတီၢ်န့ၣ်အဝဲကနီၣ်ကွံာ်ထိၣ်ဧိၤလံာ်ဧိၤတဖၣ်လၢတၢ်အစိၣ်တဖၣ် အဖီခိၣ်ဒီးလၢမုၢ်နၤအကတီၢ်န့ၣ်, အဝဲကအံးထွဲကွၢ်ထွဲတၢ်စိၣ်တဖၣ်န့ၣ်, ဒ်သိးဆၣ်ဖိကီၢ်ဖိအမံၤတဖၣ်သုတဟဲတဂ့ၤန့ၣ်လီၤ.",
			"11": "<sup>11</sup> ဖဲစီၤဒၤဝံးနၢ်ဟူဘၣ်တၢ်လၢနီၢ်ရံးစဖၤမၤတ့ၢ်ဝဲအဂ့ၢ်န့ၣ်,",
			"12": "<sup>12</sup> အဝဲလဲၤဒီးဟံးန့ၢ်စီၤစီလူးဒီးအဖိခွါစီၤယိနၤသၣ်အဃံတဖၣ် လၢဝ့ၢ်ယၤဘ့ၣ်အပူၤလၢကီၢ်ကံးလဧးအပှၤဂီၢ်မုၢ်အအိၣ်န့ၣ်လီၤ. (အဝဲသ့ၣ်ဟုၣ်န့ၢ်တ့ၢ်တၢ်တဖၣ်န့ၣ်လၢဝ့ၢ်ဘ့ၤသၡၣ်အတၢ်လီၢ်လီၤပျီ, ဖဲပှၤဖလ့ၡသးဖိတဖၣ်ဘျးထီၣ်တ့ၢ်တၢ်အစိၣ်တဖၣ်န့ၣ် ဖဲမုၢ်တနံၤလၢအဝဲသ့ၣ်မၤသံကွံာ် စီၤစီလူးလၢကစၢၢ်ကံးလဘိးအလိၤအခါန့ၣ်လီၤ.)",
			"13": "<sup>13</sup> စီၤဒၤဝံးဟံးန့ၢ်စီၤစီလူးဒီးစီၤယိနၤသၣ်အဃံတဖၣ်ဒီး ပာ်ဖှိၣ်စ့ၢ်ကီးအီၤပှၤနွံဂၤလၢအဘၣ်တၢ်စၢၣ်သံအီၤအဃံတဖၣ်န့ၣ်လီၤ.",
			"14": "<sup>14</sup> အန့ၣ်ဝံၤဒီးအဝဲသ့ၣ်ခူၣ်လီၤကွံာ်စီၤစီလူးဒီးစီၤယိၤနၤ သၣ်အဃံတဖၣ်လၢစီၤစီလူးအပၢ်စီၤကံၣ်အသွၣ်ခိၣ်အပူၤလၢဝ့ၢ်စ့လၤ, လၢဘံၣ်ယၤမံၣ်အလီၢ်ကဝီၤအပူၤ ဒီးမၤတၢ်ခဲလၢာ်လၢစီၤပၤမၤလိာ်တ့ၢ်ဝဲန့ၣ်လီၤ. ဒီးတၢ်န့ၣ်ဝံၤအလီၢ်ခံ, ကစၢ်ယွၤဒိကနၣ်အဝဲသ့ၣ်အတၢ်ထုကဖၣ် တဖၣ်လၢထံကီၢ်အဂီၢ်န့ၣ်လီၤ.",
			"15": "<sup>15</sup> တၢ်ဒုးတၢ်ယၤအဂၤတခါလၢပှၤဖလ့ၡသးဖိဒီးပှၤအံၣ်စရ့လးဖိ အဘၢၣ်စၢၤအိၣ်ထီၣ်ဝဲ, ဒီးစီၤဒၤဝံးဒီးအပှၤတဖၣ်လဲၤဒီးဒုးပှၤဖလ့ၡသးဖိတဖၣ်န့ၣ်လီၤ. ဖဲတၢ်ဒုးတၢ်ယၤတဖၣ်အကျါတဘျီန့ၣ်, စီၤဒၤဝံးတၢ်ဘှံးအသးလီၤ.",
			"16": "<sup>16</sup> ပှၤဖးဒိၣ်တဂၤလၢအမံၤမ့ၢ် စီၤယံၡဘနိးလၢအစိာ်ဘီတိၢ်ဘီလၢအတယၢၢ်ဃၢဝဲၡက့လးသၢကယၤ, ဒီးသိးဃာ်နးအသီတဘ့ၣ်န့ၣ်, ဆိကမိၣ်ဝဲလၢအမၤသံစီၤဒၤဝံး ကန့ၢ်န့ၣ်လီၤ.",
			"17": "<sup>17</sup> ဘၣ်ဆၣ်ဒီးနီၢ်စရူယၤအဖိခွါစီၤအဘံၡဲၤဟဲမၤစၢၤစီၤဒၤဝံးဒီးဒုးပှၤဖးဒိၣ်တဂၤန့ၣ်, ဒီးမၤသံကွံာ်အီၤလီၤ. တုၤနုၤတစု, စီၤဒၤဝံးအပှၤတဖၣ်မၢစီၤဒၤဝံးအၢၣ်လီၤတၢ်လၢအဝဲတပိာ်လၢၤဘၣ်အဝဲသ့ၣ်အခံဆူ တၢ်ဒုးပျီအပူၤနီတစု ဘၣ်န့ၣ်လီၤ. အဝဲသ့ၣ်စံးဝဲဒၣ်, “နမ့ၢ်ကီၢ်အံၣ်စရ့လးအတၢ်မုၢ်လၢ် ဒီးပတအဲၣ်ဒိးလၢနကလီၤမၢ်ကွံာ်လၢပဂီၢ်ဘၣ်.”",
			"18": "<sup>18</sup> တၢ်အံၤဝံၤအလီၢ်ခံ, တၢ်ဒုးတၢ်ယၤဒီးပှၤဖလ့ၡသးဖိ အိၣ်ထီၣ်တဘျီဖဲဝ့ၢ်ကိာ်, ဒီးဖဲတၢ်ဒုးအံၤအခါန့ၣ်ပှၤဃူၡသးဖိ စီၤစံၤဘကဲ မၤသံကွံာ်ပှၤအနီၢ်ဖးဒိၣ်တဂၤလၢအမံၤမ့ၢ်စီၤစာ်န့ၣ်လီၤ.",
			"19": "<sup>19</sup> တၢ်ဒုးတၢ်ယၤဒီးပှၤဖလ့ၡသးဖိအိၣ်ထီၣ်ကဒီးအဂၤတဘျီ လၢဝ့ၢ်ကိာ်ဒီးပှၤဝ့ၢ်ဘ့ၤသလ့ဃ့ၣ်ဖိစီၤယၤရ့းအိရကံၣ်အဖိ ခွါစီၤအ့လဃၤနၤ, မၤသံကွံာ်ပှၤဝ့ၢ်ကၤသးဖိစီၤကၤလယးလၢအဘီအိၣ်ဒီး အတိၢ်တခါလၢအမၤသးဒ်သိးပှၤထါထၣ်အနီၣ်ဘိန့ၣ်လီၤ.",
			"20": "<sup>20</sup> အန့ၣ်ဝံၤဒီးတၢ်ဒုးတၢ်ယၤအဂၤတဘျီအိၣ်ထီၣ်ကဒီးဝဲ လၢဝ့ၢ်ကၤသးဖဲပှၤအနီၣ်ဖးဒိၣ်လၢအအဲၣ်တၢ်ဒုးတၢ်ယၤတဂၤအိၣ် ဝဲအလီၢ်န့ၣ်လီၤ. အဝဲအိၣ်ဒီးအစုမုၢ်ဃုဘိ, လၢအစုတခီစုာ်စုာ်အလိၤဒီးအခီၣ်မုၢ်အိၣ်ဃုဘိ, လၢအခီၣ်တခီစုာ်စုာ်အလိၤန့ၣ်လီၤ.",
			"21": "<sup>21</sup> အဝဲဒုၣ်ဒွဲၣ်ဒီးတၤတၢ်ဒီးပှၤအံၣ်စရ့လးဖိတဖၣ်အဃိ စီၤဒၤဝံးအဒီပုၢ်ဝဲၢ်ခွါစီၤၡံမံၤအဖိခွါစီၤယိနၤသၣ် မၤသံကွံာ်အီၤန့ၣ်လီၤ.",
			"22": "<sup>22</sup> ပှၤလွံၢ်ဂၤအံၤမ့ၢ်ပှၤဟဲလီၤစၢၤလီၤသွဲၣ်လၢပှၤနီၢ်ဒိၣ်တဖၣ် လၢဝ့ၢ်ကၤသးအပူၤဒီးအဝဲသ့ၣ်ဘၣ်တၢ်မၤသံကွံာ်အီၤလၢ စီၤဒၤဝံးဒီးအပှၤတဖၣ်န့ၣ်လီၤ."
		},
		"22": {
			"1": "<sup>1</sup> ဖဲယွၤအုၣ်က့ၤခီၣ်က့ၤစီၤဒၤဝံးလၢစီၤစီလူး ဒီးအဝဲအဒုၣ်အဒါအဂၤတဖၣ်အစုပူၤန့ၣ် စီၤဒၤဝံးအုၣ်ထါသးဝံၣ်တယုၢ်အံၤဆူ ယွၤအအိၣ်လီၤ.",
			"2": "<sup>2</sup> ယွၤမ့ၢ်ယပှၤဒီဒီၣ်အိၣ်ပှိၤယၤလီၤ. အဝဲမ့ၢ်ယတိာ်ခၢၣ်သနၢၣ်လီၤ.",
			"3": "<sup>3</sup> ယကစၢ်ယွၤမ့ၢ်ယတၢ်ဒီဒၣ်အိၣ်ပှိၤ, ဒီးဃုာ်ဒီးအီၤန့ၣ်ယပူၤဖျဲးယဲလီၤ. အဝဲဒီဒၣ်အိၣ်ပှိၤယၤဒ်ကတီၤတဘ့ၣ်အသိး, အဝဲဒီဒၣ်ယၤဒီးပာ်ယၤပူၤဒုၣ်ပူၤဒါန့ၣ်လီၤ. အဝဲမ့ၢ်ပှၤအုၣ်က့ၤခီၣ်က့ၤယၤ, အဝဲဒီဒၣ်အိၣ်ပှိၤယၤဒီးအုၣ်က့ၤခီၣ်က့ၤယၤလၢ တၢ်စုဆူၣ်ခီၣ်တကးအပူၤန့ၣ်လီၤ.",
			"4": "<sup>4</sup> ယကိးထီၣ်ဆူယွၤအအိၣ်, ဒီးအဝဲအုၣ်က့ၤခီၣ်က့ၤယၤလၢယဒုၣ်ယဒါတဖၣ် အစုပူၤန့ၣ်လီၤ. စံးထီၣ်ပတြၢၤယွၤတက့ၢ်.",
			"5": "<sup>5</sup> တၢ်သံအလပီတဖၣ်အိၣ်ဝးတရံးယၤ, တၢ်မၤဟးဂီၤအလပီတဖၣ်တလ့ၣ်အသးလၢ ယဖီခိၣ်လီၤ.",
			"6": "<sup>6</sup> တၢ်သံအတၢ်လီၤပျံၤလီၤဖုးအိၣ်ဝးတရံးယၤ, ဒီးတၢ်သွၣ်ခိၣ်ပာ်လီၤအထုလၢယဂီၢ်န့ၣ်လီၤ.",
			"7": "<sup>7</sup> လၢယတၢ်ကိၢ်တၢ်ဂီၤအပူၤန့ၣ်ယကိးထီၣ်ယွၤ, ယကိးထီၣ်ဆူယကစၢ်ယွၤလၢတၢ်မၤစၢၤအဂီၢ်လီၤ. အဝဲနၢ်ဟူယကလုၢ်လၢအတၢ်လုၢ်ဟံၣ်အပူၤ, အဝဲဒိကနၣ်ယတၢ်ကိးထီၣ်လၢတၢ်မၤစၢၤအဂီၢ် န့ၣ်လီၤ.",
			"8": "<sup>8</sup> တုၤနုၤတစု, ဟီၣ်ခိၣ်ကနိးကစုာ်ဒီးဟူးဝးဆှဲးဆှိးဝဲ, မူကပိာ်လိၤအခီၣ်ထံးတဖၣ်ဟူးဂဲၤဝဲဒီးကနိးကစုာ်ဝဲ, မ့ၢ်လၢကစၢ်ယွၤအသးဒိၣ်အဃိန့ၣ်လီၤ.",
			"9": "<sup>9</sup> မ့ၣ်အူလုၣ်ဟဲခုၣ်ထီၣ်လၢအနါဒ့တဖၣ်အပူၤ, မ့ၣ်အူအီၣ်ဂီၤတၢ်ဒီးမ့ၣ်အူအ့ၣ်ကဲၤကဖးဟဲထီၣ်လၢအထးခိၣ် အပူၤလီၤ.",
			"10": "<sup>10</sup> အဝဲမၤသကူးလီၤမူကပိာ်လိၤ, ဒီးဟဲလီၤဝဲအိၣ်ဒီးတၢ်အၢၣ်ခံးသူတလိၣ်လၢအခီၣ်အဖီလာ်န့ၣ်လီၤ.",
			"11": "<sup>11</sup> အဝဲယူၤဝဲချ့ချ့ကလဲာ်လၢအခ့ရူာ်တဖၣ်အဖီခိၣ်, အဝဲလဲၤတၢ်လၢကလံၤအဒံးဆ့တဖၣ်အလိၤန့ၣ်လီၤ.",
			"12": "<sup>12</sup> အဝဲကးဘၢအသးလၢတၢ်ခံးတၢ်နၤ, တၢ်အၢၣ်ဖးတီၣ်တဖၣ်လၢအပှဲၤဒီး ထံဧိၤနိဧိၤန့ၣ်အိၣ်ဝးတရံးအီၤ,",
			"13": "<sup>13</sup> မ့ၣ်အူအ့ၣ်တဖၣ်ကဲၤကပျီၤထီၣ်လၢလီဝၢ်ဒံးအပူၤလၢအဝဲအမဲာ်ညါလီၤ.",
			"14": "<sup>14</sup> တုၤနုၤတစုယွၤအကလုၢ်သီၣ်ထီၣ်ဒ်လီသီၣ်အသိးလၢမူကပိာ်လိၤ ဒီးသ့တၢ်လၢာ်ကစၢ်ယွၤအကလုၢ်န့ၣ်တၢ်နၢ်ဟူဘၣ်အီၤလီၤ.",
			"15": "<sup>15</sup> အဝဲခးထီၣ်အပျၢ်တဖၣ်ဒီးမၤလီၤပြံလီၤပြါကွံာ်အဒုၣ်အဒါတဖၣ် န့ၣ်လီၤ. လၢလီဝၢ်ဒံးအတၢ်ကပြ့ၢ်တဖၣ်န့ၣ်အဝဲဒုးဃ့ၢ်ကွံာ်အဝဲသ့ၣ် လီၤ.",
			"16": "<sup>16</sup> ပီၣ်လဲၣ်အခံဒးအိၣ်ဖျါထီၣ်ဝဲ, ဒီးဟီၣ်ခိၣ်အခီၣ်ထံးတဖၣ်ဘၣ်တၢ်မၤဖျါထီၣ်အီၤ, ဖဲယွၤသိၣ်ဃီၣ်အဒုၣ်အဒါတဖၣ်ဒီးသါသဖှိဘၣ် အဝဲသ့ၣ် လၢတၢ်သးဒိၣ်အပူၤအခါန့ၣ်လီၤ.",
			"17": "<sup>17</sup> ယွၤယူာ်လီၤအစုလၢထးတခီဒီးဟံးထီၣ်ယၤန့ၣ်လီၤ. အဝဲထုးထီၣ်ကွံာ်ယၤလၢထံယိာ်တဖၣ်အပူၤန့ၣ်လီၤ.",
			"18": "<sup>18</sup> အဝဲမၤပူၤဖျဲးယၤလၢယဒုၣ်ယဒါတဖၣ်လၢ အဂံၢ်ဆူၣ်ဘါဆူၣ်ဝဲ ဒီးလၢကယဲၢ်ပှၤတဖၣ်လၢအသးဟ့ယၤ အစုပူၤန့ၣ်လီၤ. အဝဲသ့ၣ်အဂံၢ်အဘါဆူၣ်ကဲၣ်ဆိးလၢယဂီၢ်လီၤ.",
			"19": "<sup>19</sup> ဖဲယအိၣ်လၢတၢ်ကိၢ်တၢ်ဂီၤအပူၤန့ၣ်, အဝဲသ့ၣ်ဟဲဒုးယၤ, ဘၣ်ဆၣ်ယွၤဒီဒၣ်အိၣ်ပှိၤယၤန့ၣ်လီၤ.",
			"20": "<sup>20</sup> အဝဲမၤစၢၤယၤလၢယကပူၤဖျဲးထီၣ်လၢတၢ်လီၤပျံၤလီၤဘၣ်ယိၣ် အပူၤန့ၣ်လီၤ. အဝဲအုၣ်က့ၤခီၣ်က့ၤယၤမ့ၢ်လၢအဝဲဘၣ်သူၣ်ဘၣ်သးယၤအဃိ န့ၣ်လီၤ.",
			"21": "<sup>21</sup> ယွၤဟ့ၣ်ဘျုးဆၢယၤမ့ၢ်လၢယမၤတၢ်ဘၣ်အဃိလီၤ. အဝဲဆိၣ်ဂ့ၤယၤမ့ၢ်လၢယတၢ်ကမၣ်တအိၣ်ဘၣ် အဃိလီၤ.",
			"22": "<sup>22</sup> ယစူၢ်တ့ၢ်ယွၤအတၢ်သိၣ်တၢ်သီန့ၣ်လီၤ. ယတဃၣ်ကွံာ်ဘၣ်ယသးလၢယကစၢ်ယွၤ အအိၣ်ဘၣ်.",
			"23": "<sup>23</sup> ယဒိကနၣ်မၤထွဲကယဲၢ်ယွၤအတၢ်သိၣ်တၢ်သီ တဖၣ်န့ၣ်လီၤ. ယတလုၢ်သ့ၣ်ခါပတာ်ဘၣ်ယွၤအတၢ်မၤလိာ် တဖၣ်ဘၣ်.",
			"24": "<sup>24</sup> အဝဲသ့ၣ်ညါဝဲလၢယတၢ်ကမၣ်တအိၣ်ဘၣ်, ဒီးလၢယပၢၤဃာ်ယသးဒ်သိးယသုတမၤကမၣ်တၢ်တဂ့ၤန့ၣ်လီၤ.",
			"25": "<sup>25</sup> လၢတၢ်န့ၣ်အဃိအဝဲဟ့ၣ်ဘျုးဆၢက့ၤယၤမ့ၢ်လၢယမၤတၢ်အဘၣ်အဃိ လီၤ. အဂ့ၢ်ဒ်အံၤ, အဝဲသ့ၣ်ညါဝဲလၢယတၢ်ကမၣ်တအိၣ်ဘၣ်.",
			"26": "<sup>26</sup> အိယွၤဧၢ, နသူၣ်တီသးရၤဒီးပှၤတဖၣ်လၢအသူၣ်တီသးရၤဒီးနၤ န့ၣ်လီၤ. ဒီးနဂ့ၤနဲလၢာ်လၢာ်ဆ့ဆ့လၢပှၤအလၢအပှဲၤတဖၣ်အဂီၢ်န့ၣ်လီၤ.",
			"27": "<sup>27</sup> နကဆှီနဲလၢပှၤတဖၣ်လၢအကဆှီဝဲအဂီၢ်, ဘၣ်ဆၣ်ဒီးနအၢနသီနဲလၢပှၤအၢပှၤသီတဖၣ် အဂီၢ်န့ၣ်လီၤ.",
			"28": "<sup>28</sup> နအုၣ်က့ၤခီၣ်က့ၤပှၤတဖၣ်လၢအဆီၣ်လီၤအသး, မ့မ့ၢ်နဆီၣ်လီၤပှၤတဖၣ်လၢအပာ်ထီၣ်ထီအသး န့ၣ်လီၤ.",
			"29": "<sup>29</sup> ယွၤဧၢ, နဲဒၣ်အံၤ, နမ့ၢ်ယတၢ်ကပီၤန့ၣ်လီၤ. နနီၣ်ကွံာ်ယတၢ်ခံးတၢ်နၤန့ၣ်လီၤ.",
			"30": "<sup>30</sup> နဟ့ၣ်ယၤတၢ်ဂံၢ်တၢ်ဘါလၢယကဒုးယဒုၣ်ယဒါတဖၣ်အဂီၢ်, ဒီးတၢ်စိကမီၤလၢယကမၤနၢၤကွံာ်အဝဲသ့ၣ်အတၢ်တြီဆၢတၢ်အလီၢ် တဖၣ်န့ၣ်လီၤ.",
			"31": "<sup>31</sup> ကစၢ်ယွၤတဂၤအံၤ, အတၢ်မၤတဖၣ်လၢပှဲၤဝဲဒိၣ်မးလဲၣ်. အတၢ်ကတိၤတဖၣ်ကဆှီဝဲဒီးလီၤနာ်န့ၢ်ဒိၣ်မးလဲၣ်. အဝဲလီၤဂာ်ဒ်ကတီၤတဘ့ၣ်အသိး လၢပှၤတဖၣ်လၢအဃု အဝဲအတၢ်ဒီဒၣ်အိၣ်ပှိၤအဂီၢ်န့ၣ်လီၤ.",
			"32": "<sup>32</sup> ထဲယွၤတဂၤဧိၤမ့ၢ်ကစၢ်ယွၤ, ထဲကစၢ်ယွၤတဂၤဧိၤမ့ၢ်ပှၤလၢအကဟုကယာ် ပှၤန့ၣ်လီၤ.",
			"33": "<sup>33</sup> ကစၢ်ယွၤတဂၤအံၤမ့ၢ်ပတၢ်အိၣ်တဒၢအလီၢ် ခၢၣ်သနၢၣ်လီၤ. အဝဲမၤလိၤယတၢ်လဲၤကျဲန့ၣ်လီၤ.",
			"34": "<sup>34</sup> အဝဲမၤကျၢၤယခီၣ်ဒ်တၤယုၢ်တဒုအခီၣ်အသိး, အဝဲပၢၤဃးယၤပူၤပူၤဖျဲးဖျဲးလၢကစၢၢ်တဖၣ် အဒီခိၣ်န့ၣ်လီၤ.",
			"35": "<sup>35</sup> အဝဲသိၣ်လိယၤလၢတၢ်ဒုးအဂီၢ်, ဒ်သိးယဟ့ၣ်ထီၣ်ချံၣ်လၢအဆူၣ်အကိၤကတၢၢ်ကသ့န့ၣ်လီၤ.",
			"36": "<sup>36</sup> အိယွၤဧၢ, နဒီဒၣ်အိၣ်ပှိၤယၤဒီးအုၣ်က့ၤခီၣ်က့ၤယၤလီၤ. နတၢ်မၤစၢၤဒုးမ့ၢ်ယၤလၢပှၤအဒိၣ်လီၤ.",
			"37": "<sup>37</sup> နမၤလဲၢ်ထီၣ်ယခီၣ်ထွဲတၢ်အလီၢ်, ဒီးယခီၣ်တလီၤတလံာ်နီတဘျီဘၣ်.",
			"38": "<sup>38</sup> ယလူၤယဒုၣ်ယဒါတဖၣ်, ဒီးမၤနၢၤကွံာ်အဝဲသ့ၣ်လီၤ. တချုးလၢယမၤဟးဂီၤကွံာ်ဘၣ်အဝဲသ့ၣ်န့ၣ်, ယတဆိကတီၢ်ယဲဒၣ်ဘၣ်.",
			"39": "<sup>39</sup> ယကျီကွံာ်အဝဲသ့ၣ်ဒီးအဝဲသ့ၣ်ဂဲၤဆၢထၢၣ်တန့ၢ်ဘၣ်. အဝဲသ့ၣ်လီၤဃံၤဝဲလၢယမဲာ်ညါဒ်ပှၤဃၣ်ကွံာ်တဖၣ်အသိးန့ၣ်လီၤ.",
			"40": "<sup>40</sup> နဟ့ၣ်ယၤတၢ်ဂံၢ်တၢ်ဘါလၢတၢ်ဒုးတၢ်ယၤအဂီၢ်, ဒီးနဟ့ၣ်ယၤတၢ်မၤနၢၤလၢယဒုၣ်ယဒါတဖၣ် အဖီခိၣ်လီၤ.",
			"41": "<sup>41</sup> နဒုးဃ့ၢ်ကွံာ်ယဒုၣ်ယဒါတဖၣ်လၢယမဲာ်ညါ, ယမၤဟးဂီၤကွံာ်ပှၤလၢအသးဟ့ယၤတဖၣ်လီၤ.",
			"42": "<sup>42</sup> အဝဲသ့ၣ်ဃုတၢ်မၤစၢၤဘၣ်ဆၣ်ဒီးပှၤလၢကမၤပူၤဖျဲး အဝဲသ့ၣ်တအိၣ်နီတဂၤဘၣ်. အဝဲသ့ၣ်ကိးထီၣ်ဆူယွၤအအိၣ်, ဘၣ်ဆၣ်ဒီးအဝဲတစံးဆၢဝဲဒၣ် ဘၣ်.",
			"43": "<sup>43</sup> ယတီၢ်သဘှံးအဝဲသ့ၣ်, ဒီးအဝဲသ့ၣ်ကဲထီၣ်ဒ်ဖၣ်ကမူၣ်အသိးန့ၣ် လီၤ. ယယီၢ်တံၢ်အဝဲသ့ၣ်ဒ်ကပံာ်လၢကျဲအဖီခိၣ် အသိးန့ၣ်လီၤ.",
			"44": "<sup>44</sup> နအုၣ်က့ၤခီၣ်က့ၤယၤလၢယပှၤဂီၢ်မုၢ်လၢအပူထီၣ် ထီဒါယၤတဖၣ်အစုပူၤ, ဒီးဟံးဃာ်ဂၢၢ်ကျၢၤယတၢ်ပၢလၢပှၤကလုာ်တဖၣ် အဖီခိၣ်န့ၣ်လီၤ. ပှၤဂီၢ်မုၢ်လၢယတသ့ၣ်ညါတ့ၢ်အီၤတဖၣ်ခဲအံၤကဲထီၣ်ပှၤလၢယပၢ ဘၣ်အီၤတဖၣ်လီၤ.",
			"45": "<sup>45</sup> ပှၤတခီဘီမုၢ်ဖိတဖၣ်တီၤလီၤကဒွံကျိာ်လၢယမဲာ်ညါလီၤ. ဖဲအဝဲသ့ၣ်နၢ်ဟူယကလုၢ်န့ၣ်စူၢ်ဝဲလီၤ.",
			"46": "<sup>46</sup> အဝဲသ့ၣ်အတၢ်သးဒူလီၤမၢ်ကွံာ် ဒီးဟဲထီၣ်လၢအတိာ်တဖၣ်အပူၤအိၣ်ဒီးတၢ်ကနိးကစုာ်န့ၣ်လီၤ.",
			"47": "<sup>47</sup> ယွၤမူဝဲ, မ်ပှၤလၢအကဟုကယာ်ယၤဘၣ်တၢ်စံးထီၣ်ပတြၢၤ အီၤတက့ၢ်. ဘိးဘၣ်သ့ၣ်ညါကစၢ်ယွၤလၢအဆူၣ်ဝဲ, ယွၤလၢအအုၣ်က့ၤခီၣ်က့ၤယၤတဂၤအတၢ်ဒိၣ်တၢ်မုၢ် န့ၣ်တက့ၢ်.",
			"48": "<sup>48</sup> အဝဲဟ့ၣ်ယၤတၢ်မၤနၢၤလၢယဒုၣ်ယဒါတဖၣ်အဖီခိၣ်, အဝဲဆီၣ်လီၤပှၤကလုာ်တဖၣ်လၢယဖီလာ်လီၤ.",
			"49": "<sup>49</sup> ဒီးအုၣ်က့ၤခီၣ်က့ၤယၤလၢယဒုၣ်ယဒါတဖၣ် အစုပူၤန့ၣ်လီၤ. အိ, ယွၤဧၢ, နဟ့ၣ်ယၤတၢ်မၤနၢၤလၢယဒုၣ်ယဒါတဖၣ်အဖီခိၣ်, ဒီးဒီဒၣ်အိၣ်ပှိၤယၤလၢပှၤစုဆူၣ်ခီၣ်တကးတဖၣ်န့ၣ်လီၤ.",
			"50": "<sup>50</sup> လၢတၢ်အံၤအဃိ, ယစံးထီၣ်ပတြၢၤနၤလၢပှၤကလုာ်တဖၣ်အကျါလီၤ. ယကသးဝံၣ်စံးထီၣ်ပတြၢၤနၤလီၤ.",
			"51": "<sup>51</sup> ကစၢ်ယွၤဟ့ၣ်တၢ်မၤနၢၤဖးဒိၣ်ဆူအစီၤပၤအအိၣ်, အဝဲဒုးနဲၣ်အတၢ်အဲၣ်ဂၢၢ်ကျၢၤဆူပှၤတဂၤလၢအဃုထၢတ့ၢ်ဝဲဒၣ်, ဆူစီၤဒၤဝံးဒီးအဝဲအစၢၤအသွဲၣ်ထီဘိတပယူာ်ဃီ န့ၣ်လီၤ."
		},
		"23": {
			"1": "<sup>1</sup> စီၤယံးၡဲအဖိခွါစီၤဒၤဝံးမ့ၢ်တ့ၢ်ပှၤတဂၤလၢကစၢ်ယွၤပာ်ထီၣ်ထီအီၤ, ပှၤတဂၤလၢစီၤယၤကိာ်အကစၢ်ယွၤဃုထၢတ့ၢ်အီၤလၢကကဲထီၣ်စီၤပၤ, ဒီးပှၤတဂၤလၢအထုးထီၣ်တၢ်သးဝံၣ်အမုာ်တဖၣ်လၢကီၢ်အံၣ်စရ့လးအဂီၢ်လီၤ. တၢ်လၢလံာ်အံၤတဖၣ်အံၤမ့ၢ်စီၤဒၤဝံးအတၢ်ကတိၤလၢခံကတၢၢ်တဖၣ် န့ၣ်လီၤ.",
			"2": "<sup>2</sup> ယွၤအသးကတိၤတၢ်ခီဖျိယၤ, အဝဲအတၢ်ကစီၣ်အိၣ်ဝဲလၢယထးခိၣ်န့ၣ်လီၤ.",
			"3": "<sup>3</sup> ကီၢ်အံၣ်စရ့လးအကစၢ်ယွၤကတိၤလံတၢ်လံ. ကီၢ်အံၣ်စရ့လးအပှၤဒီဒၣ်အိၣ်ပှိၤအီၤစံးဘၣ်ယၤ, စီၤပၤလၢအပၢတၢ်လၢတၢ်စံၣ်ညီၣ်တီလၢအပၢတၢ်လၢတၢ်ယူးယီၣ်ပာ်ကဲကစၢ်ယွၤန့ၣ်,",
			"4": "<sup>4</sup> လီၤဂာ်ဒ်မုၢ်လၢအကပီၤထီၣ်ဝဲဖဲမုၢ်ဆ့ၣ်ထီၣ်သီတဂီၤလၢတၢ်အၢၣ်တအိၣ်ဘၣ်အသိး, မုၢ်တဘ့ၣ်လၢအဒုးကပြုၢ်ကပြီၤထီၣ်တပံၢ်တမါဖဲတၢ်စူၤလီၤဝံၤအလီၢ်ခံန့ၣ်လီၤ.",
			"5": "<sup>5</sup> ဒီးတၢ်န့ၣ်မ့ၢ်ကစၢ်ယွၤကဆိၣ်ဂ့ၤယစၢၤယသွဲၣ်တဖၣ် ဒ်လဲၣ်ဒ်လဲၣ်အဂ့ၢ်, မ့ၢ်လၢအဝဲမၤတ့ၢ်တၢ်အၢၣ်လီၤအီလီၤအထူအယိာ်တမံၤဒီးယၤ, ဒီးတၢ်အၢၣ်လီၤခံခီယၢ်ခီတမံၤလၢအဟးဂီၤကွံာ်အီၤတသ့ဘၣ်, တၢ်အၢၣ်လီၤတမံၤလၢတၢ်လဲလိာ်ကွံာ်တသ့ဘၣ်န့ၣ်လီၤ. တၢ်န့ၣ်မ့ၢ်တၢ်ခဲလၢာ်လၢယမိၢ်န့ၢ်သးလီၤအီၤန့ၣ်လီၤ. တၢ်န့ၣ်ကမ့ၢ်ယတၢ်မၤနၢၤ, ဒီးကစၢ်ယွၤကမၤလၢထီၣ်ပှဲၤထီၣ်အီၤသပှၢ်တၢၢ်န့ၣ်လီၤ.",
			"6": "<sup>6</sup> မ့မ့ၢ်ပှၤလၢအယွၤတအိၣ်ဘၣ်တဖၣ်န့ၣ်မၤသးဒ်တၤဆှူၣ်တၤမဲ တဖၣ်လၢအဘၣ်တၢ်စူးကွံာ်အီၤ အသိးန့ၣ်လီၤ. ပှၤထိးဘၣ်အီၤထဲလၢအစုယၢ်ခီတသ့ဘၣ် နီတဂၤဘၣ်.",
			"7": "<sup>7</sup> နကဘၣ်သူထးတၢ်အပီးအလီတမံၤမ့ၢ်ဂ့ၤ ဘီတဘ့ၣ်မ့ၢ်ဂ့ၤန့ၣ်လီၤ. အဝဲသ့ၣ်ကဘၣ်တၢ်ဆူးကဲၤကွံာ်အီၤလၢာ်လၢာ်ဆ့ဆ့န့ၣ်လီၤ.",
			"8": "<sup>8</sup> ပှၤတဖၣ်အံၤမ့ၢ်စီၤဒၤဝံးအပှၤသုးဖိတဖၣ်လၢအမံၤဟူသၣ်ဖျါ န့ၣ်လီၤ. အခီၣ်ထံးတဂၤမ့ၢ်ဝဲ, စီၤယိစဘးဘၡဘး လၢတၤဃမိၣ်န့ၣ်လီၤ. အဝဲမ့ၢ်ပှၤအခိၣ်လၢပှၤသၢဂၤအကျါတဂၤဒီး အဝဲဒုးတၢ်ဒီးအဘီထီဒါပှၤအဂၤဃိးကယၤဒီးမၤသံကွံာ်အဝဲသ့ၣ် ခဲလၢာ်လၢတၢ်ဒုးတဘျီအပူၤန့ၣ်လီၤ.",
			"9": "<sup>9</sup> ပှၤခံဂၤတဂၤလၢပှၤမံၤဟူသၣ်ဖျါသၢဂၤအကျါန့ၣ်မ့ၢ်ဝဲ စီၤဒိဒိၤအဖိခွါစီၤအလၤဧစၢ်လၢပှၤအဃိဃးဖိအဒူၣ်ထၢတခီန့ၣ်လီၤ. တနံၤန့ၣ်, အဝဲဒီးစီၤဒၤဝံးတၤတၢ်ဒီးပှၤဖလ့ၡသးဖိတဖၣ်လၢ အပာ်ဖှိၣ်ထီၣ်အသးလၢတၢ်ဒုးတၢ်ယၤအဂီၢ်န့ၣ်လီၤ. ပှၤအံၣ်စရ့လးဖိတဖၣ်ဂုၤက့ၤဆူအလီၢ်ခံ,",
			"10": "<sup>10</sup> ဘၣ်ဆၣ်အဝဲဆၢထၢၣ်ဂၢၢ်ကျၢၤဝဲဒီးဒုးပှၤဖလ့ၡသးဖိတဖၣ် တုၤလၢအစုလီၤဘှါဒိၣ်မး, တုၤဒၣ်လဲာ်အစုလၣ်လၢအစှီၤဃးနးန့ၣ်အိၣ်ဃံးတံာ်အသးဒီးသလၣ် ထီၣ်က့ၤဝဲလၢကပျဲကွံာ်နးတန့ၢ်ဘၣ်လီၤ. ယွၤအိၣ်ဒီးတၢ်မၤနၢၤဖးဒိၣ်လၢမုၢ်တနံၤန့ၣ်လီၤ. တၢ်န့ၣ်ဝံၤအလီၢ်ခံ, ပှၤအံၣ်စရ့လးဖိတဖၣ်ဟဲက့ၤကဒါက့ၤဆူ တၢ်လီၢ်ဖဲစီၤအလၤဧစၢ်အိၣ်ဝဲဒီးဟံးန့ၢ်ကွံာ်ပှၤသံတဖၣ်အစုကဝဲၤန့ၣ်လီၤ.",
			"11": "<sup>11</sup> ပှၤသၢဂၤတဂၤလၢပှၤမံၤဟူသၣ်ဖျါအကျါမ့ၢ်ဝဲပှၤဟရၢ်ဖိ စီၤအက့ဝ့ၢ်အဖိခွါစီၤၡးမၤန့ၣ်လီၤ. ပှၤဖလ့ၡသးဖိတဖၣ်ပာ်ဖှိၣ်ထီၣ်အသးဖဲဝ့ၢ်လ့ၤဃံဖဲပျီတဘ့ၣ် လၢအပှဲၤဒီးပထိးသၣ်အမုၢ်တဖၣ်အပူၤန့ၣ်လီၤ. ပှၤအံၣ်စရ့လးဖိတဖၣ်ထွးထီၣ်ဃ့ၢ်ကွံာ်လၢပှၤဖလ့ၡသးဖိအအိၣ်,",
			"12": "<sup>12</sup> ဘၣ်ဆၣ်ဒီးစီၤၡးမၤဆၢထၢၣ်ဂၢၢ်ကျၢၤဖဲအလီၢ်လၢပျီပူၤ, တြီၤဆၢခီဆၢတၢ်ဒီးမၤသံကွံာ်ပှၤဖလ့ၡသးဖိတဖၣ်န့ၣ်လီၤ. ယွၤအိၣ်ဒီးတၢ်မၤနၢၤဖးဒိၣ်လၢမုၢ်တနံၤန့ၣ်လီၤ.",
			"13": "<sup>13</sup> ဖဲအခါဘူးထီၣ်လၢကူးဘုအကတီၢ်ကစးထီၣ်န့ၣ်, ပှၤသၢဂၤလၢ ‘ပှၤအခိၣ်အဂၤသၢဆံ’ အကျါလဲၤလီၤဝဲဆူ ဧဒူးလၣ်အလ့ကအိ, လၢစီၤဒၤဝံးအိၣ်ဝဲ, ဖဲပှၤဖလ့ၡသးဖိတဖုသူၣ်ထီၣ်အဒဲ, ဖဲရၤဖၤကစၢၢ်ကဆူးအခါ န့ၣ်လီၤ.",
			"14": "<sup>14</sup> အကတီၢ်ဖဲန့ၣ်, စီၤဒၤဝံးအိၣ်ဝဲလၢတိာ်ခၢၣ်သနၢၣ်တဖျၢၣ်အပူၤ ဒီးပှၤဖလ့ၡသးဖိတဖုမၤန့ၢ်ကွံာ်ဝ့ၢ်ဘ့ၤသလ့ဃ့ၣ်န့ၣ်လီၤ.",
			"15": "<sup>15</sup> စီၤဒၤဝံးသးသယုၢ်ဘၣ်အအိၣ်အဆိးအလီၢ်ဒီးစံးဝဲ, “ယဆၢမးလၢပှၤတဂၤဂၤကဟဲဒၢၣ်ဒုးအီယၤထံလၢထံပူၤတပူၤ လၢအအိၣ်ဖဲဝ့ၢ်ဘ့ၤသလ့ဃ့ၣ်အကျဲစၢၤတြဲၤခီၣ်ထံးန့ၣ်လီၤ.”",
			"16": "<sup>16</sup> ဒီးပှၤသုးဖိမံၤဟူသၣ်ဖျါသၢဂၤ, လဲၤနုာ်ဖျိဆူၣ်ဝဲဆူပှၤ ဖလ့ၡသးဖိတဖၣ်သူၣ်ဒဲအလီၢ်, ဒၢၣ်ထီၣ်ထံလၢထံပူၤ, ဝံၤဒီးဟဲက့ၤစိာ်ဝဲဆူစီၤဒၤဝံးအအိၣ်န့ၣ်လီၤ. ဘၣ်ဆၣ်ဒီးအဝဲတအီဝဲဘၣ်. အခိၣ်တလိာ်, အဝဲလူလီၤဝဲဒ်တၢ်လုၢ်တၢ်ပာ်တမံၤအသိးလၢယွၤအဂီၢ်,",
			"17": "<sup>17</sup> ဒီးအဝဲဒၣ်စံးဝဲ, “ယွၤဧၢ, ယအီတၢ်အံၤတလီၤဘၣ်ဝဲနီတစဲး ဘၣ်. တၢ်န့ၣ်ကမၤအသးဒ်ယအီ ပှၤလၢအဟ့ၣ်လီၤအသးသမူတဖၣ်အံၤအသွံၣ်အသိးန့ၣ်လီၤ.” လၢတၢ်န့ၣ်အဃိအဝဲဂ့ၢ်လိာ်လၢကအီတၢ်န့ၣ်လီၤ. တၢ်တဖၣ်န့ၣ်, မ့ၢ်တၢ်မၤအဒူအဃိာ်လၢပှၤသုးဖိမံၤဟူသၣ်ဖျါသၢဂၤမၤဝဲန့ၣ်လီၤ.",
			"18": "<sup>18</sup> စီၤယိၤအာ်အဒီပုၢ်ဝဲခွါစီၤအဘံၡဲၤ (အဝဲသ့ၣ်အမိၢ်မ့ၢ်နီၢ်စရူယၤ) မ့ၢ်ပှၤလၢအမံၤဟူသၣ်ဖျါအဂၤသၢဆံအခိၣ်န့ၣ်လီၤ. အဝဲဒုးတၢ်ဒီးအဘီထီဒါပှၤအဂၤသၢကယၤဒီးမၤသံအဝဲသ့ၣ်, ဒီးအဝဲကဲထီၣ်ပှၤမံၤဟူသၣ်ဖျါထီၣ်လၢပှၤအခိၣ်အဂၤသၢဆံ အကျါန့ၣ်လီၤ.",
			"19": "<sup>19</sup> အဝဲမ့ၢ်ပှၤမံၤဟူသၣ်ဖျါအဒိၣ်ကတၢၢ်လၢပှၤသၢဆံအကျါဒီးကဲ ထီၣ်ဝဲပှၤအခိၣ်န့ၣ်လီၤ. ဘၣ်ဆၣ်ဒီးအမံၤတဟူထဲသိးဒီးပှၤသၢဂၤန့ၣ်ဘၣ်.",
			"20": "<sup>20</sup> ပှၤကၤဘစ့လးဖိစီၤယဟိၤယဒါအဖိခွါစီၤဘနါယၤမ့ၢ်ပှၤသုး ဖိအမံၤဟူသၣ်ဖျါအဂၤတဂၤန့ၣ်လီၤ. အဝဲမၤတ့ၢ်တၢ်မၤအဒူအဃိအါမး, အိၣ်ဃုာ်ဒီးတၢ်မၤသံကွံာ်ပှၤမိၤအးဖိအသုးဖိအဂ့ၤကတၢၢ်ခံဂၤန့ၣ်လီၤ. တဘျီဖဲမူခိၣ်ဖီလီၤဝဲတနံၤန့ၣ်, အဝဲလဲၤလီၤဝဲဆူတၢ်ပူၤ တပူၤဒီးမၤသံကွံာ်ခ့ယုၢ်တဒုန့ၣ်လီၤ.",
			"21": "<sup>21</sup> အဝဲမၤသံကွံာ်စ့ၢ်ကီးပှၤအဲၤကူပတူးဖိတဂၤ, လၢအမ့ၢ်ပှၤတဂၤလၢအနီၢ်ကစၢ်ဖးဒိၣ်အိၣ်ဒီးအဘီတဘ့ၣ် လၢအစိာ်ဃးဝဲဒ်အစုကဝဲၤအသိးန့ၣ်လီၤ. စီၤဘနါယၤဒုးအီၤလၢအနီၣ်တီၢ်ဒီးဂုာ်န့ၢ်ဘီတဘ့ၣ်န့ၣ်ချ့သဒံး လၢပှၤအဲၤကူပတူးဖိအစုပူၤဒီးမၤသံကွံာ်အီၤလၢဘီ န့ၣ်လီၤ.",
			"22": "<sup>22</sup> တၢ်တဖၣ်န့ၣ်မ့ၢ်တၢ်မၤအဒူအဃိၤတဖၣ်လၢစီၤဘနါယၤ, လၢအမ့ၢ်ပှၤအဂၤသၢဆံအကျါတဂၤမၤတ့ၢ်ဝဲန့ၣ်လီၤ.",
			"23": "<sup>23</sup> အဝဲမ့ၢ်ပှၤဖျိးစိလၢအဝဲသ့ၣ်အကျါ, ဘၣ်ဆၣ်ဒီးအမံၤတဟူသၣ်တဖျါထဲသိးဒီးပှၤသၢဂၤန့ၣ်ဘၣ်. စီၤဒၤဝံးပာ်အီၤဒ်သုးဖိလၢအခိးအဝဲအသးသမူတဖၣ်အခိၣ်န့ၣ်လီၤ.",
			"24": "<sup>24</sup> ပှၤအဂၤတဖၣ်လၢပှၤအခိၣ်အဂၤသၢဆံအကျါန့ၣ်အိၣ်ဃုာ်ဒီး စီၤယိၤအာ်အဒီပုၢ်ဝဲၢ်စီၤဧစၤအ့လး, ပှၤဝ့ၢ်ဘ့ၤသလ့ဃ့ၣ်ဖိစီၤဒိဒိၤအဖိခွါစီၤအ့လယၤနၣ်,",
			"25": "<sup>25</sup> ပှၤဝ့ၢ်ဃရိးဖိစီၤၡမၤဒီးစီၤအလံကၤ,",
			"26": "<sup>26</sup> ပှၤဝ့ၢ်ပးလတံၤဖိစီၤဃ့လ့း, ပှၤဝ့ၢ်တကိၤဖိစီၤဧံးက့ၣ်အဖိခွါစီၤဧံရၤ,",
			"27": "<sup>27</sup> ပှၤဝ့ၢ်ဧၤနသိးဖိစီၤအဘံၤဧ့စၢ်, ပှၤဝ့ၢ်ဃူၡၤဖိစီၤမၤဘူနဲၤ,",
			"28": "<sup>28</sup> ပှၤဝ့ၢ်အဃိဃးဖိစီၤစၤလမိၣ်, ပှၤဝ့ၢ်နတိဖၤဖိစီၤမၤဟရဲ,",
			"29": "<sup>29</sup> ပှၤဝ့ၢ်နတိၤဖၤဖိစီၤဘၤနါအဖိခွါစီၤဃ့လ့ာ်, ပှၤဝ့ၢ်ကံးလဧၤဖိစီၤရံဘဲၤအဖိခွါစီၤအံတဲၤဘၣ်ဃးဒီး ပှၤဘံၣ်ယၤမံၣ်အဒူၣ်,",
			"30": "<sup>30</sup> ပှၤဝ့ၢ်ပံးရသိၣ်ဖိစီၤဘနါယၤ, စီၤဟံးဒဲလၢဝ့ၢ်ကၤဧၣ်အဃၢၤတၢ်တြီၤတဖၣ်အပူၤ,",
			"31": "<sup>31</sup> ပှၤဝ့ၢ်ဧၤရဘၤဖိစီၤအဘံဧၤလဘိၣ်, ပှၤဝ့ၢ်ဘၤဃူၣ်ဖိစီၤဧၤစမၤဝ့း,",
			"32": "<sup>32</sup> ပှၤဝ့ၢ်ၡၤလဘိၣ်ဖိစီၤအ့လံယဘၤ, စီၤယၤၡ့ၣ်အဖိခွါတဖၣ်, စီၤယိၤနၤသၣ်,",
			"33": "<sup>33</sup> ပှၤဝ့ၢ်ဟရၢ်ဖိစီၤၡးမၤ, ပှၤဝ့ၢ်ဟရၢ်ဖိစီၤၡၤရၢ်အဖိခွါစီၤအဃံအၣ်,",
			"34": "<sup>34</sup> ပှၤဝ့ၢ်မၤကၤဖိစီၤအဃၤစဘဲအဖိခွါစီၤအလံၤဖ့လ့း, ပှၤဝ့ၢ်ကံလိၣ်ဖိစီၤအဃံၤသဖ့လးအဖိခွါစီၤအလံဧၣ်,",
			"35": "<sup>35</sup> ပှၤဝ့ၢ်ကၤမ့လးဖိစီၤဃ့ၤစရ့, ပှၤအါရး (အၢ်ဘၤ) ဖိစီၤပရဲ,",
			"36": "<sup>36</sup> ပှၤဝ့ၢ်စိဘၤဖိစီၤနၤသၣ်အဖိခွါစီၤယံးက့လး, ပှၤဝ့ၢ်ကးဖိစီၤဘၤနံ,",
			"37": "<sup>37</sup> ပှၤဧၣ်မိၣ်ဖိစီၤစ့လ့း, စီၤယိၤအာ်အပှၤစိာ်စုကဝဲၤ, ပှၤဘအ့ရိးဖိစီၤနဃၤရဲ",
			"38": "<sup>38</sup> ပှၤဝ့ၢ်ယံးသၣ်ဖိစီၤဧံရၤဒီးစီၤကၢ်ရ့း",
			"39": "<sup>39</sup> ပှၤဃ့ၤသးဖိစီၤအူၤရံယၤတဖၣ်န့ၣ်လီၤ. ပှၤသုးဖိလၢအမံၤဟူသၣ်ဖျါခဲလၢာ်အိၣ်ဝဲသၢဆံနွံဂၤလီၤ."
		},
		"24": {
			"1": "<sup>1</sup> လၢတၢ်မၤအသးအဂၤတဘျီန့ၣ်, ယွၤသးဒိၣ်ဘၣ်ပှၤကီၢ်အံၣ်စ ရ့လးဖိဒီးအဝဲမၤဒ်သိးစီၤဒၤဝံးကဒုးဟဲဘၣ်တၢ်ကီတၢ်ခဲ လၢအဝဲသ့ၣ်အဖီခိၣ်လီၤ. ယွၤစံးဘၣ်အီၤ, “လဲၤဒီးဂံၢ်ပှၤဂီၢ်မုၢ် လၢကီၢ်အံၣ်စရ့လးဒီးကီၢ်ယူဒၤအပူၤတက့ၢ်.”",
			"2": "<sup>2</sup> လၢတၢ်န့ၣ်အဃိ, စီၤဒၤဝံးဟ့ၣ်လီၤအကလုၢ်ဆူအသုးမုၢ်အသုး ခိၣ်ကျၢၢ်စီၤယိၤအာ်အအိၣ်ဒီးစံးဝဲဒၣ်, “လဲၤဃုာ်ဒီးနသုးခိၣ်သုးနၢ်တဖၣ်သကုၤကီၢ်အံၣ်စရ့လးအဒူၣ် တဖၣ်အကျါစးထီၣ်လၢကီၢ်လၢအအံၤတခီတုၤဆူအဂၤတခီဒီးဂံၢ်ပှၤ ဂီၢ်မုၢ်တဖၣ်တက့ၢ်. ယအဲၣ်ဒိးသ့ၣ်ညါမ့ၢ်အဝဲသ့ၣ်အိၣ်ဆံးအါလဲၣ်န့ၣ်လီၤ.”",
			"3": "<sup>3</sup> ဘၣ်ဆၣ်ဒီးစီၤယိၤအာ်စံးဆၢစီၤပၤ, “နဲဒၣ်, တၢ်ဒိၣ်ကစၢ်စီၤပၤဧၢ, မ်ယွၤနကစၢ်ယွၤမၤအါထီၣ်ကီၢ်အံၣ်စရ့လးအပှၤဂီၢ်မုၢ်အစးတကယၤ, အါန့ၢ်ဒံးအဝဲသ့ၣ်အနီၣ်ဂံၢ်အိၣ်ခဲအံၤ, ဒီးမ်နကအိၣ်မူထံၣ်ဘၣ်အဝဲမၤတၢ်အံၤန့ၣ်တက့ၢ်. ဘၣ်ဆၣ်ဒီးဘၣ်မနုၤအဃိလၢနဲဒၣ်တၢ်ဒိၣ်ကစၢ်စီၤပၤသးအိၣ်မၤ တၢ်တမံၤအံၤန့ၣ်လဲၣ်.”",
			"4": "<sup>4</sup> ဘၣ်ဆၣ်ဒီးစီၤပၤမၢစီၤယိၤအာ်ဒီးအသုးခိၣ်သုးနၢ်တဖၣ်စူၢ်အ ဝဲအကလုၢ်လီၤ. အဝဲသ့ၣ်ဟးထီၣ်လၢအမဲာ်ညါဒီးဟးထီၣ်ဝဲ ဒ်သိးအကဂံၢ်ကီၢ်အံၣ်စရ့လးအပှၤဂီၢ်မုၢ်အနီၣ်ဂံၢ်န့ၣ်လီၤ.",
			"5": "<sup>5</sup> အဝဲသ့ၣ်လဲၤခီဂာ်ထံကျိယၢ်ဒ့ၣ်ဒီးသူၣ်ဒဲဖဲဝ့ၢ်ဧရိၤဧ့ၢ်, ဝ့ၢ်တဝ့ၢ်လၢအအိၣ်ဖဲတၢ်တြီၤပူၤအခၢၣ်သးလၢပှၤကးဖိအဒူၣ် အလီၢ်ကဝီၤအပူၤ, အကလံၤထံးန့ၣ်လီၤ. ဖဲန့ၣ်အဝဲသ့ၣ်လဲၤဆူကလံၤစိးဆူဝ့ၢ်ယၤစ့ၢ်,",
			"6": "<sup>6</sup> ဒီးလဲၤကဒီးဝဲဆူဝ့ၢ်ကံးလဧး ဒီးဆူဝ့ၢ်ကၤဒ့ၣ်လၢပှၤဃ့ၤသးဖိအလီၢ်ကဝီၤအပူၤန့ၣ်လီၤ. အန့ၣ်ဝံၤဒီးအဝဲသ့ၣ်လဲၤဆူဝ့ၢ်ဒၣ်, ဒီးလၢဝ့ၢ်ဒၣ်န့ၣ်အဝဲသ့ၣ်လဲၤဆူမုၢ်နုာ်ဆူဝ့ၢ်စံဒိၣ်န့ၣ်လီၤ.",
			"7": "<sup>7</sup> အန့ၣ်ဝံၤဒီးအဝဲသ့ၣ်လဲၤဆူကလံၤထံးဆူဝ့ၢ်ထါယၢၣ်လၢအအိၣ် ဒီးအတိာ်ခၢၣ်သနၢၣ်, လဲၤကဒီးဆူညါတုၤဆူ ကယဲၢ်ပှၤဃံၤဝံဖိဒီးပှၤကနၤဧၣ်ဖိအဝ့ၢ်ခဲလၢာ်, ဒီးလၢခံကတၢၢ်န့ၣ်တုၤဆူ ဝ့ၢ်ဘ့ၢ်ၡဘၤအိၣ်လၢကီၢ်ယူဒၤကလံၤထံးတခီန့ၣ်လီၤ.",
			"8": "<sup>8</sup> လၢတၢ်န့ၣ်အဃိ, ဖဲခွံလါဒီးအသီခံဆံပှဲၤထီၣ်ဝံၤအလီၢ်ခံန့ၣ်, အဝဲသ့ၣ်က့ၤကဒါက့ၤဆူဝ့ၢ်ယရူၤၡလ့ၣ်ဖဲအလဲၤတၢ်ဝးဝဲ ကီၢ်ဒီဘ့ၣ်ညါဝံၤန့ၣ်လီၤ.",
			"9": "<sup>9</sup> အဝဲသ့ၣ်ပာ်ဖျါထီၣ်န့ၢ်စီၤပၤလၢ ပှၤပိာ်ခွါခဲလၢာ်လၢအဒုးတၢ်ယၤတၢ်သ့အိၣ်ဝဲ အဂၤဃိးကလီၢ်လၢကီၢ်အံၣ်စရ့လးအပူၤဒီး ပှၤအဂၤယဲၢ်ကလီၢ်လၢကီၢ်ယူဒၤအပူၤလီၤ.",
			"10": "<sup>10</sup> ဘၣ်ဆၣ်ဒီးဖဲစီၤဒၤဝံး မၤတၢ်ဂံၢ်ဒီးတၢ်ကွဲးနီၣ်ကွဲးဃါအံၤဝံၤအလီၢ်ခံန့ၣ်, အဝဲအသးလၢအသ့ၣ်ညါဒၣ်တၢ်, စးထီၣ်ဘၣ်ဒိဘၣ်ထံးဝဲ, ဒီးအဝဲစံးဘၣ်ယွၤ, “ယမၤတ့ၢ်တၢ်ဒဲးဘးလီၤပျံၤလီၤဖုးတမံၤလၢယမၤတၢ်အံၤအဃိန့ၣ်လီၤ. ဝံသးစူၤပျၢ်ယတၢ်ကမၣ်တက့ၢ်. ယမၤယသးဒ်ပှၤအမၢးတဂၤအသိးန့ၣ်လီၤ.”",
			"11": "<sup>11</sup> ယွၤစံးဘၣ်စီၤကး, လၢအမ့ၢ်စီၤဒၤဝံးအဝံတဂၤန့ၣ်,",
			"12": "<sup>12</sup> “လဲၤဒီးတဲဘၣ်စီၤဒၤဝံးလၢယဟ့ၣ်အီၤတၢ်သၢမံၤလၢကဃုထၢဝဲအဂီၢ်လီၤ. တၢ်တမံၤဂ့ၤတမံၤဂ့ၤလၢအဃုထၢဝဲန့ၣ်ယကမၤ ယဲဒၣ်လီၤ.” မုၢ်ဆ့ၣ်ထီၣ်တနံၤဖဲစီၤဒၤဝံးမံဂဲၤဆၢထၢၣ်လၢအလီၢ်မံပူၤ အလီၢ်ခံန့ၣ်,",
			"13": "<sup>13</sup> စီၤကးလဲၤဆူစီၤဒၤဝံးအအိၣ်ဒီးတဲဘၣ်အီၤကယဲၢ်တၢ်လၢယွၤ စံးတ့ၢ်ဝဲတဖၣ်, ဒီးသံကွၢ်အီၤ, “နဃုထၢမနုၤတမံၤလဲၣ်. တၢ်သၣ်ဝံၤလီၤဒိသၢနံၣ်လၢနထံနကီၢ်အပူၤဧါ. မ့တမ့ၢ်, တၢ်ထွးထီၣ်ဃ့ၢ်လၢနဒုၣ်နဒါအမဲာ်ညါသၢလါဧါ. မ့တမၢ်တၢ်သံသတြိာ်လၢနကီၢ်ပူၤသၢသီဧါ. ခဲအံၤဆိကမိၣ်ထံ တၢ်ဂ့ၢ်အံၤတက့ၢ်. ဒီးတဲယၤယကဘၣ်က့ၤစိာ်တၢ်စံးဆၢမနုၤတမံၤဆူယွၤအအိၣ်လဲၣ်တက့ၢ်.”",
			"14": "<sup>14</sup> စီၤဒၤဝံးစံးဆၢဝဲဒၣ်, “ယအိၣ်လၢတၢ်စုကတၢၢ်ခီၣ်ကတၢၢ်အပူၤလီၤ. ဘၣ်ဆၣ်ဒီးယတအဲၣ်ဒိးလၢပှၤကညီကစံၣ်ညီၣ်ယၤဘၣ်. မ်ယွၤအကစၢ်ဒၣ်ဝဲမ့ၢ်ပှၤတဂၤလၢအစံၣ်ညီၣ်ပှၤတက့ၢ်. အဂ့ၢ်ဒ်အံၤ, အဝဲပှဲၤဒီးတၢ်သူၣ်ကညီၤသးကညီၤန့ၣ်လီၤ.”",
			"15": "<sup>15</sup> လၢတၢ်န့ၣ်အဃိယွၤဆှၢလီၤတၢ်သံသတြိာ်လၢကီၢ်အံၣ်စရ့လးအဖီခိၣ်, လၢအအိၣ်ယံာ်ဝဲစးထီၣ်လၢမုၢ်တဂီၤန့ၣ် တုၤလီၤလၢတၢ်ဆၢကတီၢ်လၢအဝဲဒၣ်ဃုထၢဝဲအသိးန့ၣ်လီၤ. စးထီၣ်လၢထံကီၢ်အအံၤတခီတုၤဆူထံကီၢ်အဂၤတခီန့ၣ် ပှၤအံၣ်စရ့လးဖိသံဝဲအဂၤနွံကလးန့ၣ်လီၤ.",
			"16": "<sup>16</sup> ဖဲယွၤအကလူးသါကမၤဟးဂီၤကွံာ်ဝ့ၢ်ယရူၤၡလ့ၣ်အခါန့ၣ်, ယွၤဆီတလဲကွံာ်အတၢ်ပာ်သးဘၣ်ဃးဒီးတၢ်စံၣ်ညီၣ်အပှၤဂီၢ်မုၢ် န့ၣ်, ဒီးစံးဘၣ်ကလူးလၢအမၤသံအဝဲသ့ၣ်ဒ်အံၤ, “ဆိကတီၢ်တက့ၢ်.” ကလူးန့ၣ်အိၣ်ဝဲဖဲပှၤယဘူၣ်ဖိစီၤအၤရနၤ အကြဲၢ်အကပၤန့ၣ်လီၤ.",
			"17": "<sup>17</sup> စီၤဒၤဝံးထံၣ်ကလူးလၢအမၤသံပှၤဂီၢ်မုၢ်န့ၣ်ဒီးစံးဘၣ်ယွၤ, “ယမ့ၢ်ပှၤတဂၤလၢအတၢ်ကမၣ်အိၣ်လီၤ. ယမ့ၢ်ပှၤတဂၤလၢအမၤကမၣ်တၢ်လီၤ. ပှၤလၢအလီၤသးကညီၤတဖၣ်အံၤ မၤတ့ၢ်တၢ်မနုၤတမံၤလဲၣ်. နကြၢးစံၣ်ညီၣ်ယၤဒီးယပှၤဟံၣ်ဖိန့ၣ်လီၤ.”",
			"18": "<sup>18</sup> မုၢ်တနံၤဃီန့ၣ်, စီၤကးလဲၤဝဲဆူစီၤဒၤဝံးအအိၣ်ဒီးစံးဘၣ်အီၤ, “လဲၤထီၣ်ဆူစီၤအၤရနၤအကြဲၢ်, ဒီးမၤထီၣ်တၢ်လုၢ်လီၢ်တခါ လၢယွၤအဂီၢ်တက့ၢ်.”",
			"19": "<sup>19</sup> စီၤဒၤဝံးစူၢ်ဝဲယွၤအတၢ်မၤလိာ်ဒီးလဲၤဝဲ ဒ်စီၤကးစံးတ့ၢ်အီၤလၢကဘၣ်မၤဝဲအသိးန့ၣ်လီၤ.",
			"20": "<sup>20</sup> စီၤအၤရနၤကွၢ်လီၤတၢ်ဒီးထံၣ်ဘၣ် စီၤပၤဒီးအပဒိၣ်ပပှၢ်တဖၣ်ဟဲထီၣ်ဝဲဆူအဝဲအအိၣ်န့ၣ်လီၤ. အဝဲထိၣ်လီၤပှီၤအသးဆူဟီၣ်ခိၣ်လိၤလၢစီၤဒၤဝံးအမဲာ်ညါ,",
			"21": "<sup>21</sup> ဒီးသံကွၢ်အီၤ, “နဲဒၣ်တၢ်ဒိၣ်ကစၢ်စီၤပၤဧၢ, ဘၣ်မနုၤနဟဲ ဖဲအံၤလဲၣ်.” စီၤဒၤဝံးစံးဆၢအီၤ, “မ့ၢ်ဒ်သိးယကပှ့ၤနကြဲၢ်ဒီးမၤထီၣ်တၢ်လုၢ်လီၢ်တခါလၢယွၤအဂီၢ်, ဒ်သိးတၢ်သံသတြိာ်ကဘၣ်တၢ်ဆိကတီၢ်ကွံာ်အီၤအဂီၢ်န့ၣ်လီၤ.”",
			"22": "<sup>22</sup> စီၤအၤရနၤစံးဝဲဒၣ်, “ဟံးန့ၢ်အီၤတက့ၢ်, တၢ်ဒိၣ်ကစၢ်စီၤပၤဧၢ. ဒီးဒ်နအဲၣ်ဒိးအသိးန့ၣ်, လုၢ်ထီၣ်တၢ်ဆူယွၤအအိၣ်တက့ၢ်. အအံၤဂီၤဖံးဖါတဖၣ်အိၣ်ဝဲလၢတၢ်ကဆူးကဲၤထီၣ်အီၤ ဒ်တၢ်လုၢ်တမံၤအသိးလၢတၢ်လုၢ်လီၢ်ဖီခိၣ်န့ၣ်လီၤ. အအံၤမ့ၢ်အနီၣ်ယိးဘိတဖၣ်ဒီးအနီၣ်တီၢ်ဘုတဖၣ် လၢတၢ်ကသူအီၤဒ်သ့ၣ်မုၢ်အသိးအဂီၢ်န့ၣ်လီၤ.”",
			"23": "<sup>23</sup> စီၤအၤရနၤဟ့ၣ်လီၤတၢ်တဖၣ်န့ၣ်ခဲလၢာ် ဆူစီၤပၤအအိၣ်ဒီးစံးဘၣ်အီၤ, “မ်ယွၤ, နကစၢ်ယွၤ, တူၢ်လိာ်နတၢ်လုၢ်မၤဘူၣ်တက့ၢ်.”",
			"24": "<sup>24</sup> ဘၣ်ဆၣ်ဒီးစီၤပၤစံးဆၢဝဲဒၣ်, “တမ့ၢ်ဘၣ်. ယကဟ့ၣ်နၤတၢ်အပှ့ၤလၢတၢ်န့ၣ်အဂီၢ်လီၤ. တၢ်လုၢ်တၢ်ပာ်တဖၣ်လၢ ယတဟ့ၣ်ဘၣ်အပှ့ၤနီတမံၤန့ၣ်ယတလုၢ်ထီၣ်ဘၣ်အီၤဆူယွၤ, ယကစၢ်ယွၤအအိၣ်ဘၣ်.” ဒီးအဝဲပှ့ၤန့ၢ်ကြဲၢ်ဒီးဂီၤဖံးဖါတဖၣ်န့ၣ် လၢစ့ညၣ်အဘ့ၣ်ယဲၢ်ဆံလီၤ.",
			"25": "<sup>25</sup> အန့ၣ်ဝံၤဒီးအဝဲမၤထီၣ်တၢ်လုၢ်ထီၣ်တခါလၢယွၤအဂီၢ် ဒီးလုၢ်ထီၣ်တၢ်လုၢ်မ့ၣ်အူတဖၣ်ဒီး တၢ်လုၢ်မၤဃူမၤဖိးတဖၣ်န့ၣ်လီၤ. ယွၤစံးဆၢအဝဲအတၢ်ထုကဖၣ်ဒီးတၢ်သံသတြိာ် လၢကီၢ်အံၣ်စရ့လးအပူၤန့ၣ်ဆိကတီၢ်ဝဲဒၣ်လီၤ."
		}
	}
};
module.exports = book;