var book = {
	"name": "လံာ်ကွဲးနီၣ်တၢ်ခံဘ့ၣ်တဘ့ၣ်",
	"numChapters": 36,
	"chapters": {
		"1": {
			"1": "<sup>1</sup> စီၤပၤဒၤဝံးအဖိခွါစီၤၡလိၤမိၤဟံးဃာ်ဂၢၢ်ကျၢၤဒီးပၢၤ အံၣ်စရ့လးအဘီအမုၢ်, ဒီးယွၤ, အကစၢ်ယွၤဆိၣ်ဂ့ၤတ့ၢ်အီၤဒီးဒုးကဲထီၣ်အီၤလၢပှၤ လၢအစိဒိၣ်ကမီၤထီဒိၣ်မးန့ၣ်လီၤ.",
			"2": "<sup>2</sup> စီၤပၤၡလိၤမိၤဟ့ၣ်လီၤအကလုၢ်ဆူကယဲၢ်သုးခိၣ်သုးနၢ်တဖၣ်လၢ အအိၣ်မူအိၣ်ဒါလၢပှၤတကထိအဖီခိၣ်, ပှၤတကယၤအဖီခိၣ်, ကယဲၢ်တၢ်ပၢတၢ်ပြးအပဒိၣ်တဖၣ်, ကယဲၢ်ဟံၣ်ဖိဃီဖိအခိၣ်အနၢ်တ ဖၣ်, ဒီးဆူကယဲၢ်ပှၤဂီၢ်မုၢ်အိၣ်လီၤတဲာ်အဂၤတဖၣ်,",
			"3": "<sup>3</sup> မၤလိာ်ဝဲလၢအဝဲသ့ၣ်ကလဲၤသကိးတၢ်ဒီးအီၤဆူတၢ်ဘူၣ်ထီၣ်ဘါ ထီၣ်ယွၤအလီၢ်လၢအအိၣ်လၢဝ့ၢ်ကံးဘိၣ်န့ၣ်လီၤ. အဝဲသ့ၣ်လဲၤတၢ်ဖဲန့ၣ်မ့ၢ်လၢတၢ်လီၢ်န့ၣ်မ့ၢ်တၢ်လီၢ်ဖဲယွၤအဒဲ စီဆှံလၢယွၤအိၣ်ဝဲ, အိၣ်သူၣ်လီၤတ့ၢ်အသးအဃိလီၤ. ဒဲန့ၣ်မ့ၢ်ဒဲတဖျၢၣ်လၢယွၤအခ့အပှၤစီၤမိၤၡ့သူၣ်ထီၣ်တ့ၢ် အီၤလၢပှၢ်မုၢ်ကနၢအပူၤန့ၣ်လီၤ.",
			"4": "<sup>4</sup> ဘၣ်ဆၣ်ဒီးယွၤအတၢ်အၢၣ်လီၤအီလီၤအတလါစီဆှံအိၣ်လံလၢဝ့ၢ် ယရူၤရှလ့ၣ်အပူၤ, ဒီးဘၣ်တၢ်ပာ်အီၤလၢဒဲတဖျၢၣ်အပူၤ, ဒဲလၢစီၤပၤဒၤဝံးသူၣ် ထီၣ်တ့ၢ်ဝဲဖဲအဝဲဟဲက့ၤစိာ်က့ၤတလါစီဆှံန့ၣ်လၢဝ့ၢ်ကံး ရယးယဧၢရံၣ်န့ၣ်လီၤ.",
			"5": "<sup>5</sup> တၢ်လုၢ်လီၢ်တိၢ်ဘီလၢအဘၣ်တၢ်မၤအီၤလၢစီၤဃူၢ်အလံၤခွါ, စီၤအူရံၤအဖိခွါစီၤဘစၤလအ့လးန့ၣ်အိၣ်စ့ၢ်ကီးဝဲလၢယွၤ အဒဲစီဆှံလၢယွၤအိၣ်ဝဲ, အမဲာ်ညါ, လၢဝ့ၢ်ကံးဘိၣ်အပူၤန့ၣ်လီၤ. စီၤပၤၡလိၤမိၤဒီးကယဲၢ်ပှၤဂီၢ်မုၢ်ခဲလၢာ်ဘူၣ်ထီၣ်ဘါထီၣ် ယွၤဖဲန့ၣ်လီၤ.",
			"6": "<sup>6</sup> လၢယွၤအဒဲစီဆှံအမဲာ်ညါန့ၣ်စီၤပၤဘူၣ်ထီၣ်ဘါထီၣ်ယွၤခီ ဖျိလုၢ်ထီၣ်ပာ်ထီၣ်တၢ်လုၢ်တၢ်ပာ်တဖၣ်လၢတၢ်လုၢ်လီၢ်တိၢ်ဘီအဖိ ခိၣ်န့ၣ်လီၤ. အဝဲအိၣ်ဒီးဆၣ်ဖိကီၢ်ဖိအဒုတကထိ လၢအဘၣ်တၢ်မၤသံအီၤဒီးဆူးကဲၤထီၣ်အီၤဒီတဒုခဲလၢာ်လၢတၢ် လုၢ်လီၢ်အဖီခိၣ်န့ၣ်လီၤ.",
			"7": "<sup>7</sup> လၢမုၢ်တနၤန့ၣ်ကစၢ်ယွၤလီၣ်ဖျါထီၣ်အသးဆူစီၤၡလိၤမိၤဒီး သံကွၢ်အီၤ, “နအဲၣ်ဒိးလၢယကဘၣ်ဟ့ၣ်နၤမနုၤလဲၣ်.”",
			"8": "<sup>8</sup> စီၤၡလိၤမိၤစံးဆၢဝဲ, “ထီဘိနဒုးနဲၣ်နတၢ်အဲၣ်ဖးဒိၣ်လၢ ယပၢ်စီၤဒၤဝံးအဂီၢ်, ဒီးခဲကနံၣ်အံၤ, နပျဲယကဲထီၣ်စီၤပၤလၢအဝဲအလီၢ်န့ၣ်လီၤ.",
			"9": "<sup>9</sup> အိယွၤ, ကစၢ်ယွၤဧၢ, မၤလၢပှဲၤတၢ်အၢၣ်လီၤလၢနမၤတ့ၢ်ဒီးယပၢ် န့ၣ်တက့ၢ်. နဒုးကဲထီၣ်ယၤစီၤပၤလၢပှၤဂီၢ်မုၢ်အါအါဂီၢ်ဂီၢ်လၢတၢ်ဂံၢ် အီၤတသ့ဘၣ်တဖၣ်အဖီခိၣ်,",
			"10": "<sup>10</sup> သတးဒီးဟ့ၣ်ယၤတၢ်ကူၣ်သ့ဒီးတၢ်သ့ၣ်ညါလၢယလိၣ်ဘၣ်အီၤဒ်သိး ယကပၢတၢ်လၢအဝဲသ့ၣ်အဖီခိၣ်န့ၣ်တက့ၢ်. မ့တမ့ၢ်ဒ်န့ၣ်ဘၣ်ဒီး, ယပၢနပှၤဂီၢ်မုၢ်ဖးဒိၣ်အံၤကသ့တစုစုဒ်လဲၣ်.”",
			"11": "<sup>11</sup> ကစၢ်ယွၤစံးဆၢစီၤၡလိၤမိၤ, “နဃုထၢတ့ၢ်လံတၢ်လၢအဘၣ်လီၤ. လၢနကဃ့တၢ်ထူးတၢ်တီၤမ့ၢ်ဂ့ၤ, တၢ်လုၢ်ဒိၣ်ပှ့ၤဒိၣ်မ့ၢ်ဂ့ၤ, တၢ်မံၤဟူသၣ်ဖျါမ့ၢ်ဂ့ၤ, နဒုၣ်ဒါတဖၣ်အတၢ်သံမ့ၢ်ဂ့ၤ, ဒီးလၢနကစၢ်ဒၣ်နဲအတၢ်အိၣ်ကၢအိၣ်ခိးအဂီၢ်မ့ၢ်ဂ့ၤ, အလီၢ်န့ၣ်နဃ့တၢ်ကူၣ်သ့ဒီးတၢ်သ့ၣ်ညါဒ်သိးနကပၢယပှၤဂီၢ်မုၢ် လၢယဒုးကဲထီၣ်နၤလၢစီၤပၤလၢအဝဲသ့ၣ်အဖီခိၣ်, ကသ့န့ၣ်လီၤ.",
			"12": "<sup>12</sup> ယကဟ့ၣ်လီၤနၤတၢ်ကူၣ်သ့ဒီးတၢ်သ့ၣ်ညါန့ၣ်လီၤ. အါန့ၢ်အန့ၣ်ယကဟ့ၣ်နၤတၢ်ထူးတၢ်တီၤ, တၢ်လုၢ်ဒိၣ်ပှ့ၤဒိၣ်, ဒီးတၢ်မံၤဟူသၣ်ဖျါအါန့ၢ်ဒံးစီၤပၤတဂၤလၢ်လၢ်လၢနမဲာ်ညါ မၤန့ၢ်တ့ၢ်မ့ၢ်ဂ့ၤ, စီၤပၤတဂၤလၢ်လၢ်လၢနလီၢ်ခံကမၤန့ၢ်ကဒီးဝဲမ့ၢ်ဂ့ၤ, န့ၣ်လီၤ.”",
			"13": "<sup>13</sup> လၢတၢ်န့ၣ်အဃိ, စီၤၡလိၤမိၤဟးထီၣ်ကွံာ်ဖဲတၢ်ဘူၣ်ထီၣ်ဘါ ထီၣ်ယွၤအလီၢ်လၢဝ့ၢ်ကံးဘိၣ်, ဖဲယွၤအဒဲစီဆှံလၢယွၤအိၣ်ဝဲ ဆိးဝဲန့ၣ်, ဒီးဟဲက့ၤကဒါက့ၤဆူဝ့ၢ်ယရူၤၡလ့ၣ်န့ၣ်လီၤ. ဖဲန့ၣ်အဝဲပၢတၢ်လၢအံၣ်စရ့လးအဖီခိၣ်န့ၣ်လီၤ.",
			"14": "<sup>14</sup> အဝဲမၤထီၣ်လ့ၣ်ကဟၣ်သုးအဆိတကထိလွံၢ်ကယၤ, ဒီးဃုထၢထီၣ်ပှၤဒိးကသ့ၣ်, သုးဖိတကလးခံကထိဂၤန့ၣ်လီၤ. အကျါတနီၤန့ၣ်ပာ်ဝဲဖဲဝ့ၢ်ယရူၤၡလ့ၣ်အပူၤဒီးအဂၤတဖၣ်ပာ်လီၤ ဝဲလၢဝ့ၢ်အဂၤတဖၣ်အပူၤစုာ်စုာ်န့ၣ်လီၤ.",
			"15": "<sup>15</sup> ဖဲအဝဲပၢတၢ်အကတီၢ်န့ၣ်, စ့ဒီးထူတဖၣ်ကဲထီၣ်တၢ်လၢတမ့ၢ်တၢ် လီၤဆီလၢၤဘၣ်ဒ်ဒၣ်လၢၢ်တဖၣ်လၢဝ့ၢ်ယရူၤၡလ့ၣ်အပူၤအသိး, ဒီးသ့ၣ်ဆှိအ့ရ့းတဖၣ်အိၣ်ဝဲအါအါကလဲာ်ဒ်ဒၣ်သိးဝံၣ်ဒၢမုၢ် ဆ့ၣ်မုၢ်ဂီၤလၢအအိၣ်လၢယူဒၤအကစၢၢ်ကလိတဖၣ်အခီၣ်ထံး အသိးန့ၣ်လီၤ.",
			"16": "<sup>16</sup> စီၤပၤအခၢၣ်စးပှၤကၤတၢ်ဖိတဖၣ်ဟံးဃာ်ဖီၣ်ဃာ်တၢ်ဟဲစိာ်ဆါ ကသ့ၣ်တဖၣ်လၢကီၢ်မူးစရံၣ် (ကီၢ်အဲၤကူပတူး) ဒီးကီၢ်ကံၤလကံ,",
			"17": "<sup>17</sup> ဒီးတၢ်ဟဲစိာ်ဆါလ့ၣ်ကဟၣ်တဖၣ်လၢကီၢ်အဲၤကူပတူးန့ၣ်လီၤ. အဝဲသ့ၣ်မၤစၢၤကီၢ်ဃ့ၤသးဒီးကီၢ်စူၤရံအစီၤပၤတဖၣ်လၢကသ့ၣ် တဖၣ်ဒီးလ့ၣ်ကဟၣ်တဖၣ်, ဆါန့ၢ်ဝဲလ့ၣ်ကဟၣ်တဖၣ်လၢတဆိစ့အဘ့ၣ်ဃုကယၤစုာ်စုာ်, ဒီးကသ့ၣ်တဖၣ်လၢတဒုစ့အဘ့ၣ်တကယၤယဲၢ်ဆံစုာ်စုာ်န့ၣ်လီၤ."
		},
		"2": {
			"1": "<sup>1</sup> စီၤပၤၡလိၤမိၤပာ်လီၤအသးလၢကသူၣ်ထီၣ်တၢ်လုၢ်ဟံၣ်တဖျၢၣ်ဖဲ ယွၤကဘၣ်တၢ်ဘူၣ်ထီၣ်ဘါထီၣ်အီၤဒီးကသူၣ်ထီၣ်စ့ၢ်ကီးနီ တဖျၢၣ်လၢအဂီၢ်ဒၣ်ဝဲန့ၣ်လီၤ.",
			"2": "<sup>2</sup> အဝဲပာ်လီၤပှၤနွံကလးဂၤလၢကစိာ်ထီၣ်စိာ်လီၤတၢ်ပီးတၢ်လီတ ဖၣ်, ဒီးပှၤဃိးကလးဂၤလၢကမၤတၢ်ကူးတဲာ်လၢၢ်အတၢ်မၤန့ၣ်လီၤ. ပှၤအိၣ်စ့ၢ်ကီးသၢကထိဃုကယၤဂၤ, လၢအိၣ်မူအိၣ်ဒါဝဲလၢတၢ် ပၢဆှၢတၢ်မၤအဂီၢ်န့ၣ်လီၤ.",
			"3": "<sup>3</sup> စီၤၡလိၤမိၤဆှၢလီၤတၢ်ကစီၣ်တမံၤဆူဝ့ၢ်ထါယၢၣ်အစီၤပၤဃံ ရၣ်အအိၣ်ဒီးစံးဝဲဒၣ်, “မၤသကိးတၢ်ဒီးယၤဒ်နမၤတ့ၢ်ဒီးယပၢ်, စီၤပၤဒၤဝံးအသိး, ဖဲနဆါန့ၢ်တ့ၢ်အီၤသ့ၣ်ဆှိးအ့ရ့းအကျီၣ်တဖၣ်လၢတၢ်ကသူၣ်ထီၣ် အနီအဂီၢ်န့ၣ်တက့ၢ်.",
			"4": "<sup>4</sup> ယသူၣ်ထီၣ်တၢ်လုၢ်ဟံၣ်တဖျၢၣ်လၢတၢ်မၤလၤကပီၤယွၤ, ကစၢ်ယွၤအဂီၢ်န့ၣ်လီၤ. တၢ်န့ၣ်ကမ့ၢ်တၢ်အလီၢ်စီဆှံတတီၤ, လၢယပှၤဂီၢ်မုၢ်ဒီးယၤ, ကဘူၣ်ထီၣ်ဘါထီၣ်အီၤခီဖျိ တၢ်ဆူးကဲၤတၢ်လုၢ်နၢမူတဖၣ်, ဖဲပကလုၢ်ထီၣ်ကိၣ်စီဆှံ အတၢ်လုၢ်တဖၣ်လၢအဂီၢ်တဘိယူာ်ဃီ, ဒီးဖဲပကလုၢ်ထီၣ်တၢ်လုၢ်မ့ၣ် အူတဖၣ်ကိးမုၢ်ဂီၤဒီးကိးမုၢ်ဟါ, ဒီးဒ်န့ၣ်အသိးလၢမုၢ်အိၣ်ဘှံးနံၤတဖၣ်, လါထီၣ်သီအမူးတဖၣ်ဒီးမုၢ်နံၤစီဆှံအဂၤတဖၣ်လၢတၢ်မၤလၤကပီၤယွၤ, ပကစၢ်ယွၤအဂီၢ်န့ၣ်လီၤ. အဝဲအံၤမ့ၢ်တၢ်အလုၢ်အလၢ်စီဆှံလၢ အံၣ်စရ့လးကဘၣ်မၤဝဲလီၤစိၤလီၤထီန့ၣ်လီၤ.",
			"5": "<sup>5</sup> ယအဲၣ်ဒိးလၢတၢ်လုၢ်ဟံၣ်လၢယသူၣ်ထီၣ်အံၤကမ့ၢ်တၢ်လုၢ်ဟံၣ်ဖး ဒိၣ်တဖျၢၣ်, မ့ၢ်လၢပကစၢ်ယွၤန့ၣ်, ဒိၣ်န့ၢ်ဒံးကစၢ်အဂၤအဃိ န့ၣ်လီၤ.",
			"6": "<sup>6</sup> ဘၣ်ဆၣ်, ပှၤသူၣ်ထီၣ်တၢ်လုၢ်ဟံၣ်တဖျၢၣ်လၢယွၤအဂီၢ်တသ့နီၢ်နီၢ် နီတဂၤဘၣ်. အဂ့ၢ်ဒ်အံၤ, ကယဲၢ်မူခိၣ်အတၢ်လီၢ်အလဲၢ်ခဲလၢာ်ဒၣ်လဲာ်, အဝဲအိၣ်တတြီၢ်ဘၣ်. မ့မ့ၢ်ဒ်န့ၣ်ဒီး, တၢ်လုၢ်ဟံၣ်တဖျၢၣ်လၢ ယသူၣ်ထီၣ်အီၤအံၤ, မ့ၢ်တၢ်အါန့ၢ်ဒံးတၢ်လီၢ်တတီၤဖဲ တၢ်လုၢ်နၢမူကဘၣ်တၢ်ဆူးကဲၤထီၣ်အီၤဆူကစၢ်ယွၤန့ၣ်, ကသ့ဒ်လဲၣ်.",
			"7": "<sup>7</sup> ခဲကနံၣ်အံၤ, ဆှၢလီၤန့ၢ်ယၤပှၤတဂၤလၢအမၤတၢ်သ့ဂ့ၤဂ့ၤ, လၢတၢ်စိးပျၤအတၢ်မၤ, လၢတၢ်ပိာ်တၢ်လၢထူ, စ့, တိၢ်ဘီဒီးထး, လၢတၢ်သ့ဆးတၢ်လၢတၢ်ကံးယာ်အလွဲၢ်လါဟ့, အဂီၤလုးဒီးအဂီၤအပူၤတက့ၢ်. အဝဲကမၤသကိးတၢ်ဒီးပှၤစုသ့တဖၣ်လၢကီၢ်ယူဒၤဒီးဝ့ၢ်ယရူၤၡလ့ၣ်, လၢယပၢ်စီၤဒၤဝံးဃုထၢတ့ၢ်ဝဲန့ၣ်လီၤ.",
			"8": "<sup>8</sup> ယသ့ၣ်ညါလၢနပှၤကူၣ်သ့ၣ်တဖၣ်အိၣ်ဒီးအတၢ်သ့တၢ်ဘၣ်ထဲလဲၣ်ထဲ လဲၣ်အဃိ, ဆှၢလီၤန့ၢ်ယၤသ့ၣ်ဆှိအ့ရ့း, သ့ၣ်ဆှိ, သ့ၣ်အလၤမူးအကျီၣ်တဖၣ်လၢကီၢ်လဘၤနိၣ်န့ၣ်တက့ၢ်. ယအိၣ်ကတဲာ်ကတီၤယသးလၢယကဆှၢလီၤယပှၤတဖၣ် လၢကမၤစၢၤနပှၤတဖၣ်,",
			"9": "<sup>9</sup> လၢတၢ်ကတဲာ်ကတီၤသ့ၣ်အါအါဂီၢ်ဂီၢ်, မ့ၢ်လၢတၢ်လုၢ်ဟံၣ်လၢယအဲၣ် ဒိးသူၣ်ထီၣ်အံၤကမ့ၢ်တၢ်လုၢ်ဟံၣ်ဖးဒိၣ်လီၤဘီလီၤမုၢ်အဃိ န့ၣ်လီၤ.",
			"10": "<sup>10</sup> လၢနပှၤကူာ်သ့ၣ်တဖၣ်အတၢ်အီၣ်အဂီၢ်, ယကဟ့ၣ်လီၤနၤဘုကၠူၣ်အကိၢ် ခံကလးဘုမုယီၤအကိၢ်ခံကလး, စပံးထံအဘၤသးခံကလးဒီးသ့ၣ်စၤယံးအသိအဘၤသးခံကလးန့ၣ်လီၤ.",
			"11": "<sup>11</sup> စီၤပၤဃံရၣ်ဆှၢလီၤကဒါလံာ်ပရၢစံးဆၢတၢ်တဘ့ၣ်ဆူ စီၤၡလိၤမိၤအအိၣ်န့ၣ်လီၤ. အဝဲကွဲးတၢ်စံးဝဲ, “မ့ၢ်လၢယွၤအဲၣ်အပှၤဂီၢ်မုၢ်အဃိ အဝဲပာ်ထီၣ်လံနၤလၢအဝဲသ့ၣ်အစီၤပၤအလီၢ်န့ၣ်လီၤ.",
			"12": "<sup>12</sup> စံးထီၣ်ပတြၢၤယွၤ, အံၣ်စရ့လးအကစၢ်ယွၤ, ကစၢ်လၢအတ့လီၤမူခိၣ်ဒီးဟီၣ်ခိၣ်တဂၤန့ၣ်တက့ၢ်. အဝဲဟ့ၣ်လီၤတ့ၢ်လံစီၤပၤစီၤဒၤဝံးလၢဖိခွါလၢအကူၣ်တၢ်သ့ တဂၤလၢအပှဲၤဒီးတၢ်သ့ၣ်ညါဒီးတၢ်သ့တၢ်ဘၣ်, လၢခဲကနံၣ်အံၤကူၣ်ကျဲၤဝဲလၢကသူၣ်ထီၣ်တၢ်လုၢ်ဟံၣ်တဖျၢၣ်လၢ ယွၤအဂီၢ်, ဒီးနီတဖျၢၣ်လၢအနီၢ်ကစၢ်ဒၣ်ဝဲအဂီၢ်န့ၣ်လီၤ.",
			"13": "<sup>13</sup> ယဆှၢလီၤန့ၢ်နၤပှၤကူၣ်သ့ဒီးပှၤသ့မၤတၢ်လၢစုဂ့ၤဂ့ၤတဂၤ လၢအမံၤမ့ၢ်ဝဲစီၤဃူရၣ်အဘံန့ၣ်လီၤ.",
			"14": "<sup>14</sup> အဝဲအမိၢ်မ့ၢ်ပှၤဒူၣ်ဖိထၢဖိတဂၤလၢဒၣ်အဒူၣ်ပူၤဒီးအပၢ်မ့ၢ် ပှၤလၢဝ့ၢ်ထါယၢၣ်ဖိတဂၤန့ၣ်လီၤ. အဝဲနၢ်ပၢၢ်တၢ်မၤဘၣ်ထွဲဒီးတၢ်ပိာ်ထူ, စ့, တိၢ်ဘီ, ထး, ဒီးတၢ်စိးပျၢၤလၢၢ်ဒီးသ့ၣ်န့ၣ်လီၤ. အဝဲဆးတၢ်ဒီးတၢ်ကံးယာ်အလွဲၢ်လါဟ့, လုးတကုာ်, အဂီၤဒီးဖှီဝါကဆှၣ်သ့စ့ၢ်ကီးဝဲန့ၣ်လီၤ. အဝဲမၤကယဲၢ်တၢ်စိးပျၤအတၢ်မၤအကလုာ်ကလုာ်သ့ဝဲ, ဒီးမၤကဲထီၣ်ကယဲၢ်တၢ်အက့ၢ်အဂီၤအဒိလၢအဘၣ်တၢ်ဟ့ၣ်ကူၣ်အီၤ န့ၣ်လီၤ. မ်အကမၤဃုာ်သကိးတၢ်ဒီးနပှၤတဖၣ်လၢအသ့မၤတၢ်လၢစုလၢအမၤ တ့ၢ်တၢ်လၢနပၢ်စီၤပၤဒၤဝံးအဂီၢ်န့ၣ်တက့ၢ်.",
			"15": "<sup>15</sup> လၢတၢ်န့ၣ်အဃိ, ခဲကနံၣ်အံၤဆှၢလီၤန့ၢ်ပှၤဘုကၠူၣ်, ဘုမုယီၤ, စပံးထံဒီးသ့ၣ်စၤယံးအသိလၢနအၢၣ်လီၤတ့ၢ်ပှၤန့ၣ်တက့ၢ်.",
			"16": "<sup>16</sup> ပကကူာ်လီၤကယဲၢ်သ့ၣ်ဆှိအ့ရ့းလၢနလိၣ်ဘၣ်, လၢကစၢၢ်တဖၣ်အလိၤလၢလဘၤနိၣ်, ဒီးစၢဖှိၣ်ထီၣ်အီၤဒ်ထိအသိး, ဒီးဟဲစိာ်အီၤခီဖျိပီၣ်လဲၣ်တုၤလၢဝ့ၢ်ယၤဖိၤန့ၣ်လီၤ. စးထီၣ်ဖဲန့ၣ်သုဟဲက့ၤစိာ်အီၤဆူဝ့ၢ်ယရူၤၡလ့ၣ်သ့ဝဲလီၤ.”",
			"17": "<sup>17</sup> စီၤပၤၡလိၤမိၤမၤတၢ်ဂံၢ်ဒီးဆဲးလီၤမံၤတမံၤလၢပှၤတခီ ဘီမုၢ်ဖိတဖၣ်လၢအအိၣ်ဆိးလၢကီၢ်အံၣ်စရ့လးအပူၤအဂီၢ်ဒ်အပၢ် စီၤဒၤဝံးထၢဒီးကွဲးနီၣ်ကွဲးဃါတ့ၢ်ဝဲအသိးန့ၣ်လီၤ. ဖဲန့ၣ်, ပှၤတခီဘီမုၢ်ဖိတဖၣ်လၢအအိၣ်ဝဲဆိးဝဲအိၣ်, တကလီၢ်ယဲၢ်ကလးသၢကထိဃုကယၤ ဂၤန့ၣ်လီၤ.",
			"18": "<sup>18</sup> အဝဲပာ်လီၤပှၤနွံကလး ဂၤလၢအဝဲသ့ၣ်အကျါဒ်သိးကဆှၢထီၣ်ဆှၢ လီၤတၢ်ပီးတၢ်လီတဖၣ်, ဒီးပှၤ ဃိးကလး ဂၤလၢကကူးတဲာ်လၢၢ်တဖၣ်လၢကစၢၢ်တဖၣ်အလိၤဒီး ဃုထၢပာ်လီၤပှၤသုးကျဲၤကွၢ်ထွဲတၢ် သၢကထိဃုကယၤ ဂၤ, လၢတၢ်မၤကဘၣ်တၢ်မၤအီၤသပှၢ်ကတၢၢ်အဂီၢ်လီၤ."
		},
		"3": {
			"1": "<sup>1</sup> စီၤၡလိၤမိၤအပၢ်စီၤဒၤဝံးကတဲာ်ကတီၤပာ်တ့ၢ်လံတၢ်လီၢ်တတီၤ လၢယွၤအတၢ်လုၢ်ဟံၣ်အဂီၢ်န့ၣ်လီၤ. တၢ်လီၢ်န့ၣ်အိၣ်ဝဲလၢဝ့ၢ်ယရူၤၡလ့ၣ်အပူၤ, လၢကစၢၢ်မိၤရံယၤအဒီခိၣ်တၢ်လီၢ်ဖဲပှၤယဘူၣ်ဖိစီၤအၤရနၤသူ တ့ၢ်ဝဲဒ်ကြဲၢ်တၢ်အလီၢ်တပူၤန့ၣ်လီၤ. စီၤပၤၡလိၤမိၤစးထီၣ်တၢ်သူၣ်ထီၣ်ဘှီထီၣ်,",
			"2": "<sup>2</sup> ဖဲအဝဲကဲထီၣ်စီၤပၤလွံၢ်နံၣ်တနံၣ်, လါခံလါတလါ, လါထီၣ်ခံနံၤတနံၤန့ၣ်လီၤ.",
			"3": "<sup>3</sup> ယွၤအတၢ်လုၢ်ဟံၣ်လၢစီၤပၤၡလိၤမိၤသူၣ်ထီၣ်ဝဲန့ၣ်အထီမ့ၢ် အပျၢ်ဃုဆံဒီးအဒီၣ်ဃီၤမ့ၢ်အပျၢ်ခံဆံန့ၣ်လီၤ.",
			"4": "<sup>4</sup> ဒၢးတၢ်မဲာ်ညါလၢအအိၣ်ဝဲဘူးဒီးတၢ်လုၢ်ဟံၣ်အထီမ့ၢ်အပျၢ်ခံ ဆံဒ်တၢ်လုၢ်ဟံၣ်အဒီၣ်ဃီၤအသိး, ဒီးအကစီၤထီၣ်မ့ၢ်အပျၢ်တကယၤခံဆံန့ၣ်လီၤ. တၢ်ဒါလၢဒၢးအပူၤဘၣ်တၢ်ပီၤအီၤလၢထူစီန့ၣ်လီၤ.",
			"5": "<sup>5</sup> သ့ၣ်ဘၣ်တဖၣ်လၢတၢ်ကျးအီၤလၢဒၢးမိၢ်ပှၢ်အခိၣ်ဒုးအဖီလာ်ဒီး တၢ်ဒူၣ်တဖၣ်အလိၤန့ၣ်မ့ၢ်သ့ၣ်ဆှိတဖၣ်လၢတၢ်ပီၤအီၤလၢထူစီ ဒီးဘၣ်တၢ်ဒဲးကံၣ်ဒဲးဝ့ၤအီၤဒီးတၢ်အက့ၢ်အဂီၤတဖၣ်လၢအမ့ၢ် သ့ၣ်စူၣ်ပလူၣ်တဖၣ်အိၣ်စဲဘူးဒ်ထးပျံၤအသိးန့ၣ်လီၤ.",
			"6": "<sup>6</sup> စီၤပၤကယၢကယဲဝဲယွၤအတၢ်လုၢ်ဟံၣ်လၢလၢၢ်အဃံအလၤလုၢ်ဒိၣ်ပှ့ၤ ဒိၣ်တဖၣ်ဒီးထူလၢအဘၣ်တၢ်ဟဲစိာ်အီၤလၢကီၢ်ပးရဝဲၣ်န့ၣ်လီၤ.",
			"7": "<sup>7</sup> အဝဲသူတ့ၢ်ထူလၢကကျးယွၤအတၢ်လုၢ်ဟံၣ်အဒူၣ်တဖၣ်, အကျိၤတဖၣ်, ကျဲအဟဲနုာ်တဖၣ်ဒီးတြဲၤတဖၣ်အဂီၢ်န့ၣ်လီၤ. လၢတၢ်ဒူၣ်တဖၣ်အလိၤန့ၣ်, ပှၤမၤတၢ်ဖိတဖၣ်စိးပျၤခ့ရူာ်အဂီၤ တဖၣ်န့ၣ်လီၤ.",
			"8": "<sup>8</sup> ဒၢးလၢတၢ်သးကံၢ်ပူၤကတၢၢ်လၢအဘၣ်တၢ်ကိးအီၤလၢတၢ်လီၢ်စီဆှံ ကတၢၢ်န့ၣ်အထီမ့ၢ်အပျၢ်ခံဆံ, ဒီးအဒီၣ်ဃီၤမ့ၢ်အပျၢ်ခံဆံဒ်ယွၤအတၢ်လုၢ်ဟံၣ်ဒီတဖျၢၣ်အလဲၢ် အိၣ်ဝဲအသိးန့ၣ်လီၤ. ထူအကံကၢ်ဃုကယၤဘၣ်တၢ်သူအီၤလၢတၢ်ကကျးဘၢ တၢ်အလီၢ်စီဆှံကတၢၢ်အဒူၣ်တဖၣ်အဂီၢ်,",
			"9": "<sup>9</sup> ထူအဃၢလီၤတယၢၢ်ၡက့လးယဲၢ်ဆံဘၣ်တၢ်သူ အီၤလၢတၢ်ကမၤထးပနဲာ်ဖိတဖၣ်အဂီၢ်, ဒီးဒၢးလၢထးခီတဖၣ်အတၢ်ဒူၣ်တဖၣ်ဘၣ်တၢ်ကျးဘၢစ့ၢ်ကီး အီၤလၢထူန့ၣ်လီၤ.",
			"10": "<sup>10</sup> စီၤပၤဟ့ၣ်လီၤစ့ၢ်ကီးအကလုၢ်လၢအပှၤမၤတၢ်ဖိတဖၣ်ကစိးပျၤခ့ ရူာ်ခံဂၤလၢစ့တိၢ်ထးဃါဃုာ်အသးဒီးကျးဘၢအီၤလၢထူဒီး ပာ်အီၤလၢတၢ်လီၢ်စီဆှံကတၢၢ်န့ၣ်လီၤ.",
			"11": "<sup>11</sup> ခ့ရူာ်ခံဂၤအံၤအိၣ်ဒီးအဒံးဆ့ခံဘ့ၣ်စုာ်စုာ်လၢအတၢ်ထိၣ် အထီပာ်ဖှိၣ်ခဲလၢာ်မ့ၢ်ဝဲခံဆံပျၢ်န့ၣ်လီၤ.",
			"12": "<sup>12</sup> ခ့ရူာ်အခီၣ်ထံးတဂၤအဒံးဆ့တခီလၢအထီအိၣ်ယဲၢ်ပျၢ်န့ၣ်, ထိးဘၣ်ဒၢးအဒူၣ်တကပၤဒီးအဒံးဆ့အဂၤတခီလၢအထီအိၣ်ယဲၢ်ပျၢ် န့ၣ်, ထိးဘၣ်ခ့ရူာ်ခံဂၤတဂၤအဒံးဆ့တခီလၢအထီအိၣ်ယဲၢ်ပျၢ်န့ၣ် လီၤ. ဒီးခ့ရူာ်ခံဂၤတဂၤအဒံးဆ့အဂၤတခီလၢအထီအိၣ်ယဲၢ်ပျၢ်န့ၣ်, ထိးဘၣ်ဒၢးအဒူၣ်အဂၤတကပၤန့ၣ်လီၤ.",
			"13": "<sup>13</sup> ခ့ရူာ်ခံဂၤအံၤဘၣ်တၢ်ပာ်ဆၢထၢၣ်သဃဲၤအီၤအိၣ်ဒီးအဒံးဆ့ တဖၣ်ယူာ်ထီၣ်အသး, ဒီးအမဲာ်အိၣ်ဃၣ်အသးဆူကျဲစၢၤဟဲနုာ်လီၤန့ၣ်လီၤ.",
			"14": "<sup>14</sup> ယၣ်ဘျးသဒၢတၢ်တဘ့ၣ်လၢတၢ်လီၢ်စီဆှံကတၢၢ်အဂီၢ်န့ၣ်, ဘၣ်တၢ်ဆးအီၤလၢဖှီဝါကဆှၣ်ဒီးတၢ်အဂၤတဖၣ်လၢအဘၣ်တၢ်စုၣ် လွဲၢ်လါဟ့, စုၣ်လွဲၢ်လုးတကုးဒီးစုၣ်လွဲၢ်ဂီၤအီၤ, အိၣ်ဒီးခ့ရူာ်အဂီၤတဖၣ်လၢတၢ်ဆးဖျါထီၣ်အီၤလၢအလိၤန့ၣ် လီၤ.",
			"15": "<sup>15</sup> လၢယွၤအတၢ်လုၢ်ဟံၣ်အမဲာ်ညါန့ၣ်, စီၤပၤမၢပှၤမၤဒီးပာ်လီၤ ထူၣ်ခံထူၣ်လၢ, တထူၣ်စုာ်စုာ်န့ၣ်အထီအိၣ်ဝဲသၢဆံ သၢပျၢ်လီၤ. ဒီးထူၣ်တထူၣ်ဘၣ်တထူၣ်န့ၣ်အိၣ်ဒီးအခိၣ်ထိးတခါ စုာ်စုာ်လၢအထီအိၣ်ဝဲယဲၢ်ပျၢ်န့ၣ်လီၤ.",
			"16": "<sup>16</sup> ထူၣ်အခိၣ်ထိးတဖၣ်ဘၣ်တၢ်ကယၢကယဲအီၤလၢတၢ်အက့ၢ်အဂီၤတမံၤလၢ အမ့ၢ်ဝဲ, ပျံၤသွဲထါဘံပကံအသးတဖၣ်ဒီးသလဲသၣ်တိၢ်ဘီအဖျၢၣ် တကယၤလၢအလိၤန့ၣ်လီၤ.",
			"17": "<sup>17</sup> ထူၣ်တဖၣ်ဘၣ်တၢ်ပာ်အီၤလၢတၢ်လဲၤနုာ်ဆူယွၤအတၢ်လုၢ်ဟံၣ်အကျဲ စၢၤအကပၤ, ဒီးထူၣ်လၢအအိၣ်ဖဲကလံၤထံးတထူၣ်န့ၣ်ဘၣ်တၢ်ကိးအီၤလၢယၤကံၣ် ဒီးထူၣ်လၢအအိၣ်ဖဲကလံၤစိးတထူၣ်န့ၣ်ဘၣ်တၢ်ကိးအီၤလၢဘိၤဧး န့ၣ်လီၤ."
		},
		"4": {
			"1": "<sup>1</sup> စီၤပၤၡလိၤမိၤမၢပှၤမၤထီၣ်တၢ်လုၢ်လီၢ်တိၢ်ဘီတခါလၢအထီ အိၣ်ဝဲအပျၢ်ခံဆံ, အဒီၣ်ဃီၤအိၣ်ဝဲအပျၢ်ခံဆံဒီးအကစီၤထီၣ် အိၣ်ဝဲဆံဆဲၣ်ပျၢ်န့ၣ်လီၤ.",
			"2": "<sup>2</sup> အဝဲမၢပှၤမၤစ့ၢ်ကီးထံဒၢတိၢ်ဘီဖးဒိၣ်ဖျၢၣ်သလၢၣ်တဖျၢၣ်, လၢအယိာ်အိၣ်ဝဲယဲၢ်ပျၢ်, ဒီးအဒီၣ်တူာ်အိၣ်ဝဲအပျၢ်တဆံဒီး အခိၣ်ဒုးဝးတရံးအတၢ်ထိၣ်မ့ၢ်ဝဲအပျၢ်သၢဆံန့ၣ်လီၤ.",
			"3": "<sup>3</sup> လၢထံဒၢဖးဒိၣ်အခီၣ်ထံး, အကနုၤဝးတရံးအလိၤန့ၣ်, ဂီၤဖံးဖါလၢအပိာ်လိာ်အခံအဂီၤတဖၣ်ဘၣ်တၢ်ဒဲးကံၣ်ဒဲးဝ့ၤဃာ် အီၤလီၤ. ဂီၤဖံးဖါတဖၣ်အံၤ, တၢ်နီၤဖးအီၤခံဂ့ၢ်, တဂ့ၢ်လၢအဖီခိၣ်ဒီးတဂ့ၢ်လၢအဖီလာ်လၢအစီၤစုၤလိာ်အသးတဂ့ၢ် တပျၢ်န့ၣ်လီၤ.",
			"4": "<sup>4</sup> ထံဒၢဖးဒိၣ်န့ၣ်ဘၣ်တၢ်ပာ်ထီၣ်အီၤလၢဂီၤဖံးဖါတိၢ်ဘီ တဆံခံဒုအလိၤ, လၢအကွၢ်တၢ်ဆူတၢ်ပျီပူၤ, သၢဒုကွၢ်ဝဲဆူ ကလံၤစိး, သၢဒုကွၢ်ဝဲဆူမုၢ်နုာ်, သၢဒုကွၢ်ဝဲဆူကလံၤထံး, ဒီးသၢဒုကွၢ်ဝဲဆူမုၢ်ထီၣ်န့ၣ်လီၤ.",
			"5": "<sup>5</sup> ထံဒၢဖးဒိၣ်န့ၣ်တီၣ်ဝဲသၢစုမုၢ်ဒိၣ်လီၤ. အခိၣ်ဒူအကနုၤမၤအသးဒ်သလၢတဖျၢၣ်အခိၣ်ဒူအသိး, လီၤဂာ်ဒ်ဖီတဖီးအကဘျံးတဖၣ်အတၢ်သလၣ်ထီၣ်အသးအသိးန့ၣ်လီၤ. ထံဒၢဖးဒိၣ်န့ၣ်တြီၢ်ဝဲအဘၤသးသၢကထိန့ၣ်လီၤ.",
			"6": "<sup>6</sup> အဝဲသ့ၣ်မၤစ့ၢ်ကီးဝဲသရာ်အဖျၢၣ်တဆံ, ယဲၢ်ဖျၢၣ်ကဘၣ်တၢ်ပာ်အီၤလၢယွၤအတၢ်လုၢ်ဟံၣ်အကလံၤထံး, ဒီးယဲၢ်ဖျၢၣ်လၢအကလံၤစိးန့ၣ်လီၤ. သရာ်တဖၣ်န့ၣ်ကဘၣ်တၢ်သူအီၤလၢတၢ်ကသ့ကွံာ်ဆၣ်ဖိ ကီၢ်ဖိအကူာ်တဖၣ်လၢတၢ်ဆူးကဲၤထီၣ်တ့ၢ်လံအီၤဒ်တၢ်လုၢ်တၢ်ပာ် တဖၣ်န့ၣ်လီၤ. ထံလၢထံဒၢဖးဒိၣ်န့ၣ်ကဘၣ်တၢ်သူ အီၤလၢပှၤလုၢ်တၢ်အခိၣ်တဖၣ်ကသ့အသးအဂီၢ်န့ၣ်လီၤ.",
			"7": "<sup>7</sup> အဝဲသ့ၣ်မၤ, တၢ်ပာ်မ့ၣ်အူဒၢအလီၢ်လၢထူဆံဆဲၣ်ခါဒ်အက့ၢ်အဂီၤ ညီနုၢ်အိၣ်ပာ်စၢၤ, ဒီးပာ်အီၤလၢယွၤအတၢ်လုၢ်ဟံၣ်အဒၢးမိၢ်ပှၢ်အပူၤ, ယဲၢ်ခါလၢကလံၤထံးဒီးယဲၢ်ခါလၢကလံၤစိးန့ၣ်လီၤ.",
			"8": "<sup>8</sup> အဝဲသ့ၣ်မၤစ့ၢ်ကီးစီၢ်နီၤခိၣ်ဆံဆဲၣ်ဖျၢၣ်ဒီးပာ်ဝဲလၢတၢ် လုၢ်ဟံၣ်အဒၢးမိၢ်ပှၢ်အပူၤ, ယဲၢ်ဖျၢၣ်လၢကလံၤထံးဒီးယဲၢ်ဖျၢၣ်လၢကလံၤစိးန့ၣ်လီၤ. အဝဲသ့ၣ်မၤစ့ၢ်ကီးသရာ်ထူအဖျၢၣ်တကယၤန့ၣ်လီၤ.",
			"9": "<sup>9</sup> အဝဲသ့ၣ်မၤဂၢၤအိၣ်လၢတၢ်အိပူၤတဖျၢၣ်လၢပှၤလုၢ်တၢ်အခိၣ်တဖၣ် အဂီၢ်, ဒီးမၤစ့ၢ်ကီးဝဲဂၢၤလၢတၢ်ချၢတဖျၢၣ်န့ၣ်လီၤ. တြဲၤတဖၣ်လၢအအိၣ်ဖဲဂၢၤတဖၣ်အဘၢၣ်စၢၤန့ၣ်ဘၣ်တၢ်ကျးဘၢအီၤလၢ တိၢ်ဘီန့ၣ်လီၤ.",
			"10": "<sup>10</sup> ထံဒၢဖးဒိၣ်န့ၣ်ဘၣ်တၢ်ပာ်အီၤဘူးဒီးယွၤအတၢ်လုၢ်ဟံၣ်အသနၢၣ် လၢမုၢ်ထီၣ်ကလံၤထံးတခီန့ၣ်လီၤ.",
			"11": "<sup>11</sup> စီၤဃူရၣ်အဘံမၤစ့ၢ်ကီးဝဲသပၢၤတဖၣ်, တပူာ်တဖၣ်ဒီးသရာ်တဖၣ် န့ၣ်လီၤ.",
			"12": "<sup>12</sup> အဝဲမၤဝံၤကွံာ်ကယဲၢ်တၢ်ခဲလၢာ်လၢအအၢၣ်လီၤတ့ၢ်ဝဲ စီၤၡလိၤမိၤလၢအကမၤဝဲလၢယွၤအတၢ်လုၢ်ဟံၣ်အဂီၢ်န့ၣ်လီၤ. တၢ်တဖၣ်န့ၣ်မ့ၢ်ဝဲထူၣ်ခံထူၣ်, တၢ်အခိၣ်ထိးသရာ်အဂီၤခံဖျၢၣ် လၢထူၣ်တဖၣ်အခိၣ်ထိး, တၢ်အက့ၢ်အဂီၤထးသွဲတဖၣ်ထါပကံအသးလၢတၢ်အခိၣ်ထိးတဖျၢၣ်စုာ် စုာ်အလိၤ,",
			"13": "<sup>13</sup> တိၢ်ဘီသလၢအဖျၢၣ်လွံၢ်ကယၤ, ဘၣ်တၢ်ရဲၣ်လီၤအီၤခံဂ့ၢ်ဝးတရံး တၢ်အက့ၢ်အဂီၤလၢအအိၣ်လၢတၢ်အခိၣ်ထိးတခါစုာ်စုာ်အလိၤ,",
			"14": "<sup>14</sup> တၢ်ပာ်ထီၣ်သရာ်အလီၢ်ဆံဆဲၣ်ခါဒီးသရာ်ဆံဆဲၣ်ဖျၢၣ်,",
			"15": "<sup>15</sup> ထံဒၢဖးဒိၣ်, ဂီၤဖံးဖါတဆံခံဒုလၢအယိးဃာ်ထံဒၢဖးဒိၣ်,",
			"16": "<sup>16</sup> သပၢၤတဖၣ်, တပူာ်တဖၣ်ဒီးနီၣ်ဆဲးတဖၣ်န့ၣ်လီၤ. ပှၤအခိၣ်လၢအမၤတၢ်သ့လၢစု, စီၤဃူရၣ်အဘံမၤကယဲၢ်တၢ်သ့ၣ်တဖၣ် အံၤခဲလၢာ်လၢတိၢ်ဘီလၢတၢ်ထူးဘျ့ကတြ့ၣ်ထီၣ်အီၤ, ဒ်စီၤပၤၡလိၤမိၤမၤလိာ်တ့ၢ်ဝဲ, လၢကဘၣ်တၢ်သူ အီၤလၢယွၤအတၢ်လုၢ်ဟံၣ်အပူၤန့ၣ်လီၤ.",
			"17": "<sup>17</sup> စီၤပၤမၢအသိတၢ်တဖၣ်အံၤခဲလၢာ်လၢကပံာ်လၢအအိၣ်ဝဲဖဲ စူးကိၤသးဒီးဝ့ၢ်စၢ်ဒသၤအဘၢၣ်စၢၤလၢအအိၣ်ဝဲ ဖဲထံကျိယၢ်ဒ့ၣ်အတၢ်ပၢၤခိၣ်န့ၣ်လီၤ.",
			"18": "<sup>18</sup> တၢ်ပီးတၢ်လီအါအါဂီၢ်ဂီၢ်ဘၣ်တၢ်သိအီၤသတးဒီးတိၢ်ဘီ အတၢ်လီၤသယၢၢ်ခဲလၢာ်မ့ၢ်ထဲလဲၣ်ထဲလဲၣ်န့ၣ်, ပှၤတဲတသ့နီတဂၤဘၣ်.",
			"19": "<sup>19</sup> စီၤပၤၡလိၤမိၤမၢပှၤမၤစ့ၢ်ကီးတၢ်ပီးတၢ်လီလၢထူတဖၣ်လၢ ယွၤအတၢ်လုၢ်ဟံၣ်အဂီၢ်, ဒ်တၢ်လုၢ်လီၢ်ဒီးစီၢ်နီၤခိၣ်တဖၣ်လၢတၢ်ကပာ်ထီၣ်ကိၣ်လၢတၢ်လုၢ် ထီၣ်အီၤဆူကစၢ်ယွၤအအိၣ်,",
			"20": "<sup>20</sup> တၢ်ပာ်ထီၣ်မ့ၣ်အူဒၢအလီၢ်တဖၣ်ဒီးမ့ၣ်အူဒၢထူစီတဖၣ်လၢကဘၣ် တၢ်ဒွဲၣ်ကပီၤထီၣ်အီၤလၢတၢ်လီၢ်စီဆှံကတၢၢ်အမဲာ်ညါဒ်တၢ်တိာ် ပာ်အိၣ်ဝဲအသိး,",
			"21": "<sup>21</sup> တၢ်မၤဃံမၤလၤလၢဖီတဖၣ်, မ့ၣ်အူဒၢတဖၣ်, ဒီးနီၣ်တံာ်လၢကမၤပံာ်မ့ၣ်အူတဖၣ်,",
			"22": "<sup>22</sup> နီၣ်တံာ်လၢကမၤကဆှီမ့ၣ်အူအဆၣ်တဖၣ်, သလၢတဖၣ်, ခွးလၢတၢ်နၢမူအဂီၢ်တဖၣ်, ဒီးသပၢၤဘံၣ်သလၣ်တဖၣ်လၢတၢ်ကစိာ် မ့ၣ်အူအ့ၣ်တဖၣ်န့ၣ်လီၤ. တၢ်တဖၣ်ခဲလၢာ်အံၤဘၣ်တၢ်မၤအီၤလၢထူစီန့ၣ်လီၤ. ယွၤအတၢ်လုၢ်ဟံၣ်အတြဲၤလၢတၢ်ချၢတဖၣ်ဒီးတြဲၤလၢတၢ်လဲၤနုာ် ဆူတၢ်လီၢ်စီဆှံကတၢၢ်တဖၣ်န့ၣ်, ဘၣ်တၢ်ကျးဘၢအီၤလၢထူန့ၣ်လီၤ."
		},
		"5": {
			"1": "<sup>1</sup> တုၤစီၤပၤၡလိၤမိၤမၤဝံၤကယဲၢ်တၢ်မၤဘၣ်ဃးဒီးယွၤအတၢ်လုၢ် ဟံၣ်န့ၣ်, အဝဲဒၢနုာ်လီၤကယဲၢ်တၢ်တဖၣ်ခဲလၢာ်လၢအပၢ်စီၤဒၤဝံးပာ်စီ ဆှံတ့ၢ်အီၤဆူယွၤ, လၢအမ့ၢ်ဝဲ, စ့, ထူဒီးတၢ်ပီးတၢ်လီအဂၤတဖၣ်, ဆူယွၤအတၢ်လုၢ်ဟံၣ်အတၢ်ပာ်ဖှိၣ်အဒၢးတဖၣ်အပူၤန့ၣ်လီၤ.",
			"2": "<sup>2</sup> အန့ၣ်ဝံၤဒီး, စီၤပၤၡလိၤမိၤကိးဖှိၣ်ကယဲၢ်ပှၤခိၣ်ပှၤနၢ်တဖၣ် လၢအံၣ်စရ့လးအဒူၣ်တဖၣ်ဒီးဒူၣ်ထၢတဖၣ်အပူၤလၢကဟဲပာ်ဖှိၣ်ထီၣ်အသးလၢဝ့ၢ်ယရူၤၡလ့ၣ်အပူၤ, ဒ်သိးကလဲၤဟံးန့ၢ်ယွၤအတၢ်အၢၣ်လီၤအီလီၤအတလါလၢစံယိၣ်, စီၤဒၤဝံးအဝ့ၢ်, ဒီးဟဲက့ၤစိာ်အီၤဆူယွၤအတၢ်လုၢ်ဟံၣ်ပူၤ အဂီၢ်န့ၣ်လီၤ.",
			"3": "<sup>3</sup> အဝဲသ့ၣ်ခဲလၢာ်အိၣ်ဖှိၣ်ရိဖှိၣ်ဝဲဒၣ်ဖဲလါနွံလါတလါတၢ် မၤ, ဘူၣ်ဒဲအကတီၢ်န့ၣ်လီၤ.",
			"4": "<sup>4</sup> ဖဲကယဲၢ်ပှၤခိၣ်ပှၤနၢ်ခဲလၢာ်ပာ်ဖှိၣ်ထီၣ်အသးဝံၤန့ၣ်, ပှၤလ့ၤဝံဖိတဖၣ်စိာ်ထီၣ်ယွၤအတၢ်အၢၣ်လီၤအီလီၤအတလါ, ဒီးလဲၤစိာ်ဝဲဆူယွၤအတၢ်လုၢ်ဟံၣ်န့ၣ်လီၤ.",
			"5": "<sup>5</sup> ပှၤလုၢ်တၢ်အခိၣ်တဖၣ်ဒီးပှၤလ့ၤဝံဖိတဖၣ်စ့ၢ်ကီး, စိာ်ဃီၤဝဲယွၤအဒဲစီဆှံလၢအိၣ်ဝဲဆိးဝဲဒီးကယဲၢ်တၢ်အပီး အလီခဲလၢာ်ဆူယွၤအတၢ်လုၢ်ဟံၣ်န့ၣ်လီၤ.",
			"6": "<sup>6</sup> စီၤပၤၡလိၤမိၤဒီးကယဲၢ်အံၣ်စရ့လးအပှၤဂီၢ်မုၢ်အိၣ်ဖှိၣ်ရိ ဖှိၣ်ဖဲယွၤအတၢ်အၢၣ်လီၤအီလီၤအတလါအမဲာ်ညါဒီးလုၢ်ထီၣ်ပာ်ထီၣ်သိ ဒီးဂီၤဖံးအါအါဂီၢ်ဂီၢ်တုၤဒၣ်လဲာ်တၢ်ဂံၢ်အီၤတသ့ဘၣ်န့ၣ်လီၤ.",
			"7": "<sup>7</sup> အန့ၣ်ဝံၤဒီး, ပှၤလုၢ်တၢ်အခိၣ်တဖၣ်စိာ်ထီၣ်ဝဲယွၤအတၢ်အၢၣ်လီၤ အီလီၤအတလါဆူယွၤအတၢ်လုၢ်ဟံၣ်အပူၤဒီးပာ်ဝဲလၢတၢ်လီၢ်စီ ဆှံကတၢၢ်အပူၤဖဲခ့ရူာ်တဖၣ်အခီၣ်ထံးန့ၣ်လီၤ.",
			"8": "<sup>8</sup> အဝဲသ့ၣ်အဒံးဆ့လၢအသလၣ်ထီၣ်အသးတဖၣ်, ကျၢၢ်ဘၢယွၤအတလါဒီးအနီၣ်ယိးဘိတဖၣ်လၢတၢ်စိာ်အီၤန့ၣ်လီၤ.",
			"9": "<sup>9</sup> နီၣ်ယိးဘိအထိးနါတဖၣ်ဘၣ်တၢ်ထံၣ်အီၤသ့လၢကယဲၢ်ပှၤတဂၤလၢ်လၢ် လၢအဆၢထၢၣ်ဖဲတၢ်လီၢ်စီဆှံကတၢၢ်အမဲာ်ညါလိၤလိၤ, မ့မ့ၢ်ပှၤဆၢထၢၣ်လၢတၢ်လီၢ်အဂၤတဖၣ်ထံၣ်အီၤတသ့ဘၣ်. (နီၣ်ယိးဘိတဖၣ်အိၣ်ဒံးဝဲဖဲန့ၣ်, တုၤမုၢ်မဆါတနံၤအံၤန့ၣ်လီၤ.)",
			"10": "<sup>10</sup> လၢတၢ်အၢၣ်လီၤအီလီၤအတလါအပူၤန့ၣ်, တၢ်ဂုၤတၢ်ဂၤတအိၣ်ဘၣ်နီတမံၤဘၣ်. တၢ်လၢအအိၣ်မ့ၢ်ဒၣ်ထဲလၢၢ် ဘ့ၣ်ဘၣ်ခံဘ့ၣ်လၢစီၤမိၤၡ့ဒၢနုာ်တ့ၢ်အီၤဖဲန့ၣ်, လၢကစၢၢ်စံၤနါအလိၤ, ဖဲယွၤမၤတ့ၢ်တၢ်အၢၣ်လီၤအီလီၤတမံၤဒီးအံၣ်စရ့လးအပှၤဂီၢ်မုၢ်, ဖဲအဝဲသ့ၣ်ဟးထီၣ်လၢကီၢ်အဲၤကူပတူးအခါန့ၣ်လီၤ.",
			"11": "<sup>11</sup> အန့ၣ်တစု, ပှၤလုၢ်တၢ်အခိၣ်လၢအအိၣ်ဖဲန့ၣ်ခဲလၢာ်ဟးထီၣ်ကွံာ် လၢတၢ်အလီၢ်စီဆှံအပူၤန့ၣ်လီၤ. အဝဲသ့ၣ်ခဲလၢာ်လၢအအိၣ်ဖဲန့ၣ်, မ့ၢ်လီၤဆီလိာ်အသးလၢမူဒါအတီၤဘၣ်ဆၣ်, ပာ်စီဆှံထီၣ်အသးတပူၤဃီခဲလၢာ်လီၤ.",
			"12": "<sup>12</sup> ကယဲၢ်ပှၤသးဝံၣ်တၢ်ဖိ, ပှၤလ့ၤဝံဖိလၢအမ့ၢ်, စီၤအၤစာ်, စီၤဟ့ၤမၣ်ဒီးစီၤယဒူသူၣ်, ဒီးပှၤလၢအဝဲသ့ၣ်အဒူၣ်ထၢပူၤတ ဖၣ်, ကူသိးဝဲဒီးဖှီဝါကဆှၣ်လီၤ. ပှၤလ့ၤဝံဖိတဖၣ်အံၤဆၢထၢၣ်ဝဲဘူးဒီးတၢ်လုၢ်လီၢ်အမုၢ်ထီၣ် တကပၤ, အိၣ်ဒီးစှၢၣ်စှံးတဖၣ်ဒီးသီတူၢ်တဖၣ်, ဒီးဃုာ်ဒီးအဝဲသ့ၣ် န့ၣ်ပှၤလုၢ်တၢ်အခိၣ်လၢအအူကွဲၤတဖၣ်အိၣ်ဝဲတကယၤခံဆံဂၤန့ၣ် လီၤ.",
			"13": "<sup>13</sup> ပှၤသးဝံၣ်တၢ်ဖိတဖၣ်သးဝံၣ်တၢ်အိၣ်ဒီးတၢ်ဃူဃီၣ်လီၤပလိာ်အလၢ အပှဲၤလၢအမုာ်မးဘၣ်လိာ်ဖိးဒ့လိာ်အသးဒီးကွဲၤတဖၣ်, စှၢၣ်စှံးတဖၣ်ဒီးတၢ်ဒ့တၢ်အူအပိးအလီအဂၤတဖၣ်အသီၣ်, ဖဲအဝဲသ့ၣ်သးဝံၣ်စံးထီၣ်ပတြၢၤယွၤဒီးစံး, “စံးထီၣ်ပတြၢၤယွၤတက့ၢ်. အဂ့ၢ်ဒ်အံၤ, အဝဲဒၣ်န့ၣ်ဂ့ၤဝဲလီၤ. ဒီးအဝဲအတၢ်အဲၣ်န့ၣ်မ့ၢ်တၢ်အဲၣ်အထူ အယိာ်လီၤ.” သတူၢ်ကလာ်တၢ်လုၢ်ဟံၣ်န့ၣ်ဘၣ်တၢ်မၤပှဲၤအီၤဒီးတၢ် အၢၣ်လၢအကပီၤဝဲဒီးယွၤအတၢ်အိၣ်ဝဲအတၢ်ကပြုၢ်ကပြီၤန့ၣ်လီၤ.",
			"14": "<sup>14</sup> သတးဒီးပှၤလုၢ်တၢ်အခိၣ်တဖၣ်, မၤတၢ်ဘူၣ်ထီၣ်ဘါထီၣ်ယွၤအတၢ် ရဲၣ်တၢ်ကျဲၤတသ့လၢၤဘၣ်လၢတၢ်အၢၣ်အဃိန့ၣ်လီၤ."
		},
		"6": {
			"1": "<sup>1</sup> တုၤနုၤတစု, စီၤပၤစီၤၡလိၤမိၤဃ့ဘါထုကဖၣ်တၢ်စံးဝဲ, “ယွၤဧၢ, နဃုထၢတ့ၢ်လၢနကအိၣ်ကဆိးလၢတၢ်အၢၣ်တဖၣ်ဒီးတၢ်ခံး တၢ်နၤအပူၤလီၤ.",
			"2": "<sup>2</sup> ခဲကနံၣ်အံၤယသူၣ်ထီၣ်တ့ၢ်လံတၢ်လုၢ်ဟံၣ်လီၤဘီလီၤမုၢ်တဖျၢၣ် လၢနဂီၢ်, တၢ်လီၢ်တတီၤလၢနကအိၣ်နဲဆိးနဲလၢအပူၤ လီၤစိၤလီၤထီန့ၣ်လီၤ.”",
			"3": "<sup>3</sup> ကယဲၢ်အံၣ်စရ့လးအပှၤဂီၢ်မုၢ်ခဲလၢာ်ဂဲၤဆၢထၢၣ်ဝဲဖဲန့ၣ်လီၤ. စီၤပၤဃၣ်တရံးဃီၤဒီးကွၢ်တၢ်ဆူအဝဲသ့ၣ်အအိၣ်, ဒီးဃ့သကွံာ်ကညးဝဲလၢကစၢ်ယွၤအတၢ်ဆိၣ်ဂ့ၤဆိၣ်ဝါကလီၤဘၣ်လၢ အဝဲသ့ၣ်အလိၤန့ၣ်လီၤ.",
			"4": "<sup>4</sup> အဝဲစံးဝဲ, “စံးထီၣ်ပတြၢၤယွၤ, အံၣ်စရ့လးအကစၢ်ယွၤတ က့ၢ်. အဝဲဟံးဃာ်ဂၢၢ်ကျၢၤအတၢ်အၢၣ်လီၤလၢအမၤတ့ၢ်ဝဲဒီးယပၢ်စီၤဒၤ ဝံးဖဲအဝဲစံးဘၣ်တ့ၢ်အီၤ,",
			"5": "<sup>5</sup> စးထီၣ်လၢယထုးထီၣ်ကွံာ်ယပှၤဂီၢ်မုၢ်လၢကီၢ်အဲၤကူပတူးအပူၤ တုၤလီၤခဲအံၤန့ၣ်, ယတဃုထၢတ့ၢ်ဝ့ၢ်လၢကီၢ်အံၣ်စရ့လးအပူၤနီတဖျၢၣ်, ဒ်တၢ်လီၢ်လၢတၢ်ကသူၣ်ထီၣ်တၢ်လုၢ်ဟံၣ်တဖျၢၣ်လၢတၢ်ကဘူၣ်ထီၣ်ဘါ ထီၣ်ယၤအဂီၢ်, ဒီးယတဃုထၢတ့ၢ်ပှၤနီတဂၤလၢကဆှၢယပှၤဂီၢ်မုၢ်, ပှၤအံၣ်စရ့လးဖိတဖၣ်န့ၣ်ဘၣ်.",
			"6": "<sup>6</sup> ဘၣ်ဆၣ်ဒီး, ခဲကနံၣ်အံၤယဃုထၢလံဝ့ၢ်ယရူၤၡလ့ၣ်ဒ်တၢ်လီၢ်လၢ ယကဘၣ်တၢ်ဘူၣ်ထီၣ်ဘါထီၣ်ယၤအဂီၢ်, ဒီးနဲဒၣ်, စီၤဒၤဝံးဒ်ပှၤလၢကပၢယပှၤဂီၢ်မုၢ်န့ၣ်လီၤ.”",
			"7": "<sup>7</sup> ဒီးစီၤၡလိၤမိၤစံးထွဲကဒီးဝဲ, “ယပၢ်စီၤဒၤဝံးတိာ်ကျဲၤ ပာ်တ့ၢ်ဝဲလၢကသူၣ်ထီၣ်တၢ်လုၢ်ဟံၣ်တဖျၢၣ်လၢတၢ်ဘူၣ်ထီၣ်ဘါထီၣ် ယွၤ, အံၣ်စရ့လးအကစၢ်ယွၤအဂီၢ်,",
			"8": "<sup>8</sup> ဘၣ်ဆၣ်ယွၤစံးဘၣ်အီၤ, နသးအိၣ်သူၣ်ထီၣ်တၢ်လုၢ်ဟံၣ်တဖျၢၣ်လၢ ယဂီၢ်န့ၣ်ဘၣ်ဝဲ,",
			"9": "<sup>9</sup> ဘၣ်ဆၣ်, နတသူၣ်ထီၣ်ဘၣ်အီၤနီတစုဘၣ်. ပှၤလၢကသူၣ်ထီၣ်ဘၣ်ယတၢ်လုၢ်ဟံၣ်န့ၣ်, မ့ၢ်နဖိခွါ, နဖိခွါဒၣ်နဲန့ၣ်လီၤ.",
			"10": "<sup>10</sup> ခဲကနံၣ်အံၤ, ယွၤဟံးဃာ်ဂၢၢ်ကျၢၤတ့ၢ်လံအတၢ်အၢၣ်လီၤအီလီၤ န့ၣ်လီၤ. ယကဲထီၣ်ဘၣ်အံၣ်စရ့လးအစီၤပၤလၢယပၢ်အလီၢ်, ဒီးယသူၣ်ထီၣ်တ့ၢ်လံတၢ်လုၢ်ဟံၣ်တဖျၢၣ်လၢတၢ်ဘူၣ်ထီၣ်ဘါထီၣ် ယွၤ, အံၣ်စရ့လးအကစၢ်ယွၤအဂီၢ်န့ၣ်လီၤ.",
			"11": "<sup>11</sup> ယပာ်လီၤတ့ၢ်တၢ်အၢၣ်လီၤအီလီၤအတလါစီဆှံ, လၢအအိၣ်ဒီးတၢ်အၢၣ်လီၤအီလီၤအလၢၢ်ဘ့ၣ်ဘၣ်တဖၣ်, လၢယွၤမၤတ့ၢ်ဝဲဒီးအံၣ်စရ့လးအပှၤဂီၢ်မုၢ်န့ၣ်, လၢယွၤအတၢ်လုၢ်ဟံၣ်အပူၤန့ၣ်လီၤ.”",
			"12": "<sup>12</sup> အန့ၣ်ဝံၤဒီး, လၢပှၤဂီၢ်မုၢ်အမဲာ်ညါန့ၣ်, စီၤၡလိၤမိၤဂဲၤဆၢ ထၢၣ်ဝဲလၢတၢ်လုၢ်လီၢ်အမဲာ်ညါဒီးယူာ်ထီၣ်အစုလၢတၢ်ထုကဖၣ် အပူၤန့ၣ်လီၤ.",
			"13": "<sup>13</sup> (စီၤၡလိၤမိၤမၤထီၣ်တ့ၢ်စိၤမိၤတိၢ်ဘီတခါ, ဒီးပာ်အီၤလၢဂၢၢ်အသးကံၢ်ပူၤန့ၣ်လီၤ. စိၤမိၤန့ၣ်အထီအိၣ် ဝဲယဲၢ်ပျၢ်, အဒီၣ်ဃီၤအိၣ်ယဲၢ်ပျၢ်ဒီးအကစီၤထီၣ်အိၣ်သၢပျၢ်န့ၣ်လီၤ. အဝဲလဲၤထီၣ်ဆူစိၤမိၤအံၤအဖီခိၣ်, ချံးလီၤအခီၣ်ဖဲပှၤကိးဂၤဒဲးထံၣ်အီၤသ့, ဒီးယူာ်ထီၣ်အစုဆူ မူခိၣ်န့ၣ်လီၤ.)",
			"14": "<sup>14</sup> အဝဲဘါထုကဖၣ်တၢ်စံးဝဲ, “ယွၤ, အံၣ်စရ့လးအကစၢ်ယွၤဧၢ, လၢမူခိၣ်မ့ၢ်ဂ့ၤ, လၢဟီၣ်ခိၣ်မ့ၢ်ဂ့ၤကစၢ်ဒ်သိးနၤတအိၣ်နီ တဂၤဘၣ်. နဟံးဃာ်ဂၢၢ်ကျၢၤနတၢ်အၢၣ်လီၤဒီးနပှၤဂီၢ်မုၢ်ဒီးဒုးနဲၣ်အ ဝဲသ့ၣ်လၢနတၢ်အဲၣ်, ဖဲအဝဲသ့ၣ်အိၣ်မူစူၢ်နၤလၢအသူၣ်ဒီဖျၢၣ်သး ဒီဖျၢၣ်န့ၣ်လီၤ.",
			"15": "<sup>15</sup> နဟံးဃာ်ဂၢၢ်ကျၢၤတ့ၢ်လံတၢ်အၢၣ်လီၤအီလီၤလၢနမၤတ့ၢ်ဒီးယပၢ် စီၤဒၤဝံး, ဒီးမုၢ်တနံၤအံၤ, ကယဲၢ်တၢ်ကတိၤတထံၣ်လၢ်လၢ်လၢထီၣ်ပှဲၤထီၣ်လံဝဲန့ၣ်လီၤ.",
			"16": "<sup>16</sup> ခဲကနံၣ်အံၤယွၤ, အံၣ်စရ့လးအကစၢ်ယွၤဧၢ, ဟံးဃာ်ဂၢၢ်ကျၢၤတၢ်အၢၣ်လီၤအီလီၤအဂၤတမံၤလၢနမၤတ့ၢ်ဒီးယ ပၢ်, ဖဲနတဲဘၣ်တ့ၢ်အီၤလၢ, ထီဘိအဝဲအစၢၤအသွဲၣ်တဖၣ်အကျါတဂၤကအိၣ် ဝဲလၢကပၢတၢ်ဒ်အံၣ်စရ့လးအစီၤပၤ, ဖဲအဝဲသ့ၣ်မ့ၢ်စူၢ်နတၢ်သိၣ်တၢ်သီလၢနဟ့ၣ်လီၤပှၤယူဒၤဖိ လီၤတံၢ်လီၤဆဲးဒ်နမၤတ့ၢ်ဝဲအသိးန့ၣ်တက့ၢ်.",
			"17": "<sup>17</sup> လၢတၢ်န့ၣ်အဃိ, ယွၤ, အံၣ်စရ့လးအကစၢ်ယွၤဧၢ, တၢ်လၢနအၢၣ်လီၤတ့ၢ်နခ့နပှၤစီၤဒၤဝံးန့ၣ်, မ်အလၢထီၣ်ပှဲၤထီၣ်ခဲလၢာ်တက့ၢ်.",
			"18": "<sup>18</sup> ဘၣ်ဆၣ်ဒီး, အိကစၢ်ယွၤဧၢ, နအိၣ်နဆိးလၢဟီၣ်ခိၣ်ချၢလၢပှၤပိာ် ခွါတဖၣ်ဒီးပှၤပိာ်မုၣ်တဖၣ်အကျါ, ဘၣ်ကသ့နီၢ်နီၢ်ဧါ. ကယဲၢ်မူခိၣ်အလီၢ်ခဲလၢာ်ဒၣ်လဲာ်န့ၣ်, တလဲၢ်ဝဲတုၤကလၢဝဲလၢနကအိၣ်ကဆိးအဂီၢ်န့ၣ်ဘၣ်. လၢတၢ်န့ၣ်အဃိ, ယွၤအတၢ်လုၢ်ဟံၣ်လၢယသူၣ်ထီၣ်တ့ၢ်အီၤအံၤ, လဲၢ်ဝဲလၢလၢလီၣ်လီၣ်ကသ့ဒ်လဲၣ်.",
			"19": "<sup>19</sup> ယွၤ, ကစၢ်ယွၤဧၢ, ယမ့ၢ်နခ့နပှၤန့ၣ်လီၤ. ဒိကနၣ်လၢ်ယတၢ်ထု ကဖၣ်ဒီးဟ့ၣ်လီၤလၢ်ယၤတၢ်လၢယဃ့နၤတဖၣ်န့ၣ်တက့ၢ်.",
			"20": "<sup>20</sup> အံးလီၤကွၢ်လီၤယွၤအတၢ်လုၢ်ဟံၣ်အံၤလၢမုၢ်ဆါဆဲးလၢမုၢ်နၤ န့ၣ်တက့ၢ်. နအၢၣ်လီၤတ့ၢ်နဲလၢ, အအံၤကမ့ၢ်တၢ်လီၢ်ဖဲနကဘၣ်တၢ်ဘူၣ်ထီၣ်ဘါထီၣ်နၤ, အဃိဒီး, ဖဲယကွၢ်ဃီၤယွၤအတၢ်လုၢ်ဟံၣ်အံၤ, ဒီးဃ့ဘါထုကဖၣ်န့ၣ်ဒိကနၣ်လၢ်ယၤတက့ၢ်.",
			"21": "<sup>21</sup> ဒိကနၣ်ယတၢ်ထုကဖၣ်တဖၣ်ဒီးနပှၤဂီၢ်မုၢ်အံၣ်စရ့လးအတၢ်ထု ကဖၣ်တဖၣ်ဖဲအဝဲသ့ၣ်ဃၣ်ဃီၤအမဲာ်ဆူတၢ်လီၢ်အံၤဒီးဃ့ဘါထု ကဖၣ်ဝဲန့ၣ်တက့ၢ်. ဒိကနၣ်လၢ်ပှၤလၢနဟံၣ်လၢမူခိၣ်န့ၣ်ဒီးပျၢ်လၢ်ပတၢ် ကမၣ်န့ၣ်တက့ၢ်.",
			"22": "<sup>22</sup> ဖဲပှၤတဂၤဘၣ်တၢ်ပာ်တၢ်ကမၣ်လၢအလိၤလၢအမၤကမၣ်ဘၣ်ပှၤ အဂၤတဂၤဒီးဘၣ်တၢ်ဟဲစိာ်အီၤဆူနတၢ်လုၢ်လီၢ်ဖဲတၢ်လုၢ်ဟံၣ်အံၤ အပူၤ, လၢကဆိၣ်လီၤအသးလၢအဝဲအတၢ်ကမၣ်တအိၣ်ဘၣ်န့ၣ်,",
			"23": "<sup>23</sup> အိယွၤဧၢ, ဒိကနၣ်လၢ်လၢမူခိၣ်ဒီးစံၣ်ညီၣ်နခ့နပှၤတဖၣ်န့ၣ်တ က့ၢ်. စံၣ်ညီၣ်ဃၣ်ပှၤလၢအတၢ်ကမၣ်အိၣ်တဂၤဒ်အကြၢးဒိးဘၣ်ဝဲ အသိး, ဒီးပျၢ်ကွံာ်ပှၤတဂၤလၢအတၢ်ကမၣ်တအိၣ်ဘၣ်န့ၣ်တက့ၢ်.",
			"24": "<sup>24</sup> ဖဲနပှၤဂီၢ်မုၢ်အံၣ်စရ့လးဘၣ်တၢ်မၤနၢၤကွံာ်အီၤလၢအဝဲသ့ၣ် အဒုၣ်အဒါတဖၣ်, မ့ၢ်လၢအဝဲသ့ၣ်မၤတၢ်ဒဲးဘးထီဒါနၤအဃိ, ဒီးဖဲအဝဲသ့ၣ်ဃၣ်က့ၤအသးဆူနအိၣ်ဒီးဟဲဆူယွၤအတၢ်လုၢ်ဟံၣ် အံၤ, ဃ့ဘါထုကဖၣ်အိၣ်ဒီးတၢ်ဆီၣ်လီၤသးလၢနကပျၢ်အတၢ်ဒဲးဘးန့ၣ်,",
			"25": "<sup>25</sup> ဒိကနၣ်လၢ်အီၤလၢမူခိၣ်န့ၣ်တက့ၢ်. ပျၢ်လၢ်ဘၣ်နပှၤဂီၢ်မုၢ်အတၢ်ဒဲးဘးတဖၣ်ဒီးဟဲက့ၤစိာ်ကဒါက့ၤ အဝဲသ့ၣ်ဆူကီၢ်တဘ့ၣ်လၢနဟ့ၣ်တ့ၢ်အဝဲသ့ၣ်ဒီးအမိၢ်ပၢ်ဖံဖုလၢ ပျၢၤတဖၣ်န့ၣ်တက့ၢ်.",
			"26": "<sup>26</sup> ဒီးဖဲနတြီဃာ်တၢ်ဟဲစူၤလီၤ, မ့ၢ်လၢနပှၤဂီၢ်မုၢ်မၤတ့ၢ်တၢ် ဒဲးဘးထီဒါနၤ, ဒီးတုၤအဝဲသ့ၣ်ပီၢ်ယၢ်လီၤက့ၤအသးဒီးဃၣ်ဃီၤအမဲာ်ဆူယွၤ အတၢ်လုၢ်ဟံၣ်အံၤ, ဒီးဃ့ဘါထုကဖၣ်နၤလၢတၢ်ဆီၣ်လီၤသးအပူၤန့ၣ်,",
			"27": "<sup>27</sup> အိယွၤဧၢ, ဒိကနၣ်လၢ်အဝဲသ့ၣ်လၢမူခိၣ်ဒီးပျၢ်လၢ်ဘၣ်နခ့နပှၤ အံၣ်စရ့လးအပှၤဂီၢ်မုၢ်အတၢ်ဒဲးဘးတဖၣ်, ဒီးသိၣ်လိအဝဲသ့ၣ်လၢကမၤတၢ်လၢအဘၣ်န့ၣ်တက့ၢ်. အန့ၣ်ဝံၤဒီးယွၤဧၢ, ဒုးဟဲစူၤလီၤတၢ်လၢနထံဧိၤကီၢ်ဧိၤ အံၤ, လၢနဟ့ၣ်လီၤတ့ၢ်နပှၤဂီၢ်မုၢ်ဒ်တၢ်န့ၢ်သါအဂၢၢ်အကျၢၤတမံၤအသိး န့ၣ်, အဖီခိၣ်တက့ၢ်.",
			"28": "<sup>28</sup> တုၤတၢ်သၣ်ဝံၤလီၤဒိအိၣ်ထီၣ်လၢထံဧိၤကီၢ်ဧိၤအပူၤမ့ၢ်ဂ့ၤ, တၢ်ဆါသံသတြိာ်တမံၤမ့ၢ်ဂ့ၤ, တၢ်မုၢ်တၢ်ဘိတဖၣ်ဘၣ်တၢ်မၤဟး ဂီၤအီၤလၢကလံၤကိၢ်မ့တမ့ၢ်ဒွဲၣ်ဧိၤတကံၤဧိၤအဖုအဂီၢ်တဖၣ် မ့ၢ်ဂ့ၤ, ဖဲနပှၤဂီၢ်မုၢ်ဘၣ်တၢ်ထီဒါအီၤလၢအဝဲသ့ၣ်အဒုၣ်အဒါတဖၣ်မ့ၢ် ဂ့ၤ, ဖဲတၢ်ဆူးတၢ်ဆါမ့တမ့ၢ်တၢ်ဆိးက့အိၣ်လၢအဝဲသ့ၣ်အကျါမ့ၢ် ဂ့ၤ,",
			"29": "<sup>29</sup> ဒီးနပှၤဂီၢ်မုၢ်အံၣ်စရ့လးအကျါတဂၤဂၤ, မ့ၢ်ဃၣ်ဃီၤအမဲာ်ဆူ ယွၤအတၢ်လုၢ်ဟံၣ်အံၤဒီးယူာ်ထီၣ်အစု, ဘါထုကဖၣ်လၢတၢ်သးဘၣ် ဒိဘၣ်ထံးအပူၤဒီးနၢ်ဟူလၢ်အဝဲသ့ၣ်အတၢ်ထုကဖၣ်တဖၣ်တက့ၢ်.",
			"30": "<sup>30</sup> ဒိကနၣ်လၢ်အဝဲသ့ၣ်အတၢ်ထုကဖၣ်တက့ၢ်. ဒိကနၣ်လၢ်အဝဲသ့ၣ်လၢနဟံၣ်အိၣ်လၢမူခိၣ်ဒီးပျၢ်လၢ်အဝဲသ့ၣ် အတၢ်ကမၣ်တက့ၢ်. နမ့ၢ်ပှၤထဲတဂၤဧိၤလၢအသ့ၣ်ညါပှၤကညီအသးအတၢ်ဆိကမိၣ်တဖၣ် န့ၣ်လီၤ. မၤဘၣ်ပှၤတဂၤဘၣ်တဂၤစုာ်စုာ်ဒ်တၢ်လၢအကြၢးဒီးအီၤအသိး,",
			"31": "<sup>31</sup> ဒ်သိးနပှၤဂီၢ်မုၢ်ကအိၣ်ဒီးတၢ်ယူးယီၣ်နၤ, ဒီးစူၢ်နၤကိးဆၢကိးကတီၢ်ဒဲးဖဲအအိၣ်ဆိးဒံးလၢထံဧိၤကီၢ် ဧိၤလၢနဟ့ၣ်လီၤတ့ၢ်ပမိၢ်ပၢ်ဖံဖုလၢပျၢၤသ့ၣ်တဖၣ်အပူၤန့ၣ်တက့ၢ်.",
			"32": "<sup>32</sup> တုၤပှၤတခီဘီမုၢ်ဖိတဂၤလၢအအိၣ်ဝဲဆိးဝဲလၢထံကီၢ်အယံၤ တဘ့ၣ်အပူၤနၢ်ဟူဝဲလၢနမ့ၢ်တၢ်ဒိၣ်တၢ်မုၢ်, တၢ်ဒိၣ်စိဒိၣ်ကမီၤထီထဲလဲၣ်ဒီးထီဘိနအိၣ်ကတဲာ်ကတီၤနသးလၢ နကမၤတၢ်ဒ်လဲၣ်, ဒီးဖဲအဝဲဟဲဆူယွၤအတၢ်လုၢ်ဟံၣ်အံၤလၢကဘါထုကဖၣ်တၢ်အဂီၢ် န့ၣ်,",
			"33": "<sup>33</sup> ဒိကနၣ်လၢ်အတၢ်ထုကဖၣ်န့ၣ်တက့ၢ်. လၢမူခိၣ်ဖဲနအိၣ်ဝဲဆိးဝဲအလီၢ်န့ၣ်ဒိကနၣ်လၢ်အီၤဒီးမၤတၢ် လၢအဝဲဃ့ဝဲလၢနကမၤန့ၢ်အီၤ, ဒ်သိးကယဲၢ်ပှၤဂီၢ်မုၢ်လၢဟီၣ်ခိၣ်ချၢခဲလၢာ်, ကသ့ၣ်ညါနၤဒီးကစူၢ်နၤ, ဒ်နပှၤဂီၢ်မုၢ်အံၣ်စရ့လးမၤဝဲအသိးန့ၣ်တက့ၢ်. အန့ၣ်ဒီးအဝဲသ့ၣ်ကသ့ၣ်ညါဝဲလၢယွၤအတၢ်လုၢ် ဟံၣ်လၢယဘှီထီၣ်အီၤအံၤ, မ့ၢ်တၢ်လီၢ်ဖဲနကဘၣ်တၢ်ဘူၣ်ထီၣ်ဘါထီၣ်နၤန့ၣ်လီၤ.",
			"34": "<sup>34</sup> တုၤနမၤလိာ်နပှၤဂီၢ်မုၢ်လၢကလဲၤဆူတၢ်ဒုးအပူၤထီဒါအဒုၣ် အဒါတဖၣ်, ဒီးအဝဲသ့ၣ်ဘါထုကဖၣ်ဆူနအိၣ်န့ၣ်, အဝဲသ့ၣ်မ့ၢ်အိၣ်ဖဲလဲၣ်ပူၤလဲၣ်ဂ့ၤ, မ့ၢ်ဃၣ်အမဲာ်ဆူဝ့ၢ်လၢနဃုထၢအီၤအံၤ, ဒီးဆူယွၤအတၢ်လုၢ်ဟံၣ်အံၤလၢယဘှီထီၣ်တ့ၢ်လၢနဂီၢ်န့ၣ်,",
			"35": "<sup>35</sup> ဒိကနၣ်လၢ်အဝဲသ့ၣ်အတၢ်ထုကဖၣ်တဖၣ်န့ၣ်တက့ၢ်. ဒိကနၣ်လၢ်အဝဲသ့ၣ်လၢမူခိၣ်ဒီးဟ့ၣ်လီၤအဝဲသ့ၣ်လၢတၢ်မၤနၢၤ န့ၣ်တက့ၢ်.",
			"36": "<sup>36</sup> တုၤနပှၤဂီၢ်မုၢ်မၤတၢ်ဒဲးဘးထီဒါနၤ, ဒီးပှၤလၢအတမၤဒဲးဘး တၢ်တအိၣ်ဘၣ်နီတဂၤဘၣ်, ဒီးလၢနတၢ်သးထီၣ်အပူၤနပျဲ အဝဲသ့ၣ်အဒုၣ်အဒါတဖၣ်မၤနၢၤအဝဲသ့ၣ်ဒီးစိာ်ထီၣ်ကွံာ်အဝဲသ့ၣ် ဒ်ပှၤဘၣ်တၢ်စၢဃာ်တဖၣ်အသိးဆူကီၢ်အဂၤတနီၤ, ဖဲကီၢ်န့ၣ်အိၣ်ဝဲယံၤမးဒၣ်လဲာ်န့ၣ်,",
			"37": "<sup>37</sup> ဒိကနၣ်လၢ်နပှၤဂီၢ်မုၢ်အတၢ်ထုကဖၣ်တဖၣ်န့ၣ်တက့ၢ်. လၢထံကီၢ်အဝဲန့ၣ်အပူၤအဝဲသ့ၣ်မ့ၢ်ပီၢ်ယၢ်လီၤက့ၤအသးဒီးဘါ ထုကဖၣ်ဆူနအိၣ်, ဒီးအၢၣ်လီၤက့ၤဝဲလၢမၤဘၣ်တၢ်ဒဲးဘးထဲလဲၣ်, ဒီးအဝဲသ့ၣ်မ့ၢ်တ့ၢ်ပှၤအၢဝဲသီဝဲထဲလဲၣ်န့ၣ်, ယွၤဧၢ, ဒိကနၣ်လၢ်အဝဲသ့ၣ်အတၢ်ထုကဖၣ်တဖၣ်န့ၣ်တက့ၢ်.",
			"38": "<sup>38</sup> လၢထံကီၢ်အဝဲန့ၣ်အပူၤအဝဲသ့ၣ်မ့ၢ်ပီၢ်ယၢ်လီၤက့ၤအသးနီၢ် နီၢ်လၢတၢ်သူၣ်တီသးရၤအပူၤဒီးဃ့ဘါထုကဖၣ်ဆူနအိၣ်ဖဲ အမဲာ်ဃၣ်ဃီၤအသးဆူကီၢ်အံၤလၢနဟ့ၣ်လီၤတ့ၢ်ပမိၢ်ပၢ်ဖံဖု လၢပျၢၤတဖၣ်, ဒီးဆူဝ့ၢ်အံၤလၢနဃုထၢတ့ၢ်, ဒီးဆူယွၤအတၢ်လုၢ်ဟံၣ်အံၤလၢယသူၣ်ထီၣ်တ့ၢ်လၢနဂီၢ်န့ၣ်ဒီး,",
			"39": "<sup>39</sup> ဒိကနၣ်လၢ်အဝဲသ့ၣ်အတၢ်ထုကဖၣ်တဖၣ်န့ၣ်တက့ၢ်. လၢနဟံၣ်လၢမူခိၣ်န့ၣ်ဒိကနၣ်လၢ်အဝဲသ့ၣ်, ဒီးသူၣ်ကညီၤသးက ညီၤလၢ်အဝဲသ့ၣ်ဒီးပျၢ်လၢ်ဘၣ်နပှၤဂီၢ်မုၢ်အတၢ်ဒဲးဘးခဲလၢာ် န့ၣ်တက့ၢ်.",
			"40": "<sup>40</sup> ခဲကနံၣ်အံၤအိ, ယကစၢ်ယွၤဧၢ, အံးလီၤကွၢ်လီၤပှၤဒီးဒိကနၣ် လၢ်တၢ်ထုကဖၣ်တဖၣ်လၢပဃ့ထီၣ်အီၤဖဲတၢ်လီၢ်အံၤန့ၣ်တက့ၢ်.",
			"41": "<sup>41</sup> ယွၤ, ကစၢ်ယွၤဧၢ, ဂဲၤထၢၣ်ခဲကနံၣ်အံၤ, ဒီးလဲၤနုာ်ဆူယွၤအတၢ် လုၢ်ဟံၣ်ပူၤဃုာ်ဒီးတၢ်အၢၣ်လီၤအီလီၤအတလါစီဆှံ, တၢ်အဒိဘၣ်ထွဲဒီးနတၢ်စိတၢ်ကမီၤဒီးအိၣ်နဲဆိးနဲဖဲအံၤ လီၤစိၤလီၤထီတက့ၢ်. ဆိၣ်ဂ့ၤနပှၤလုၢ်တၢ်အခိၣ်တဖၣ်လၢကယဲၢ်တၢ်ခဲလၢာ်လၢအမၤဝဲအပူၤ ဒီးမ်နပှၤဂီၢ်မုၢ်ခဲလၢာ်သူၣ်ဖှံသးညီ, မ့ၢ်လၢနတၢ်မၤဂ့ၤဘၣ်အဝဲသ့ၣ်အဃိန့ၣ်တက့ၢ်.",
			"42": "<sup>42</sup> ယွၤ, ကစၢ်ယွၤဧၢ, ညိကွံာ်စီၤပၤအံၤလၢနဃုထၢတ့ၢ်နဲန့ၣ်တ ဂ့ၤ. သ့ၣ်နီၣ်ထီၣ်က့ၤတၢ်အဲၣ်လၢနအဲၣ်ဘၣ်တ့ၢ်နခ့နပှၤစီၤဒၤဝံးန့ၣ် တက့ၢ်.”"
		},
		"7": {
			"1": "<sup>1</sup> ဖဲစီၤပၤၡလိၤမိၤမၤကတၢၢ်အတၢ်ဘါထုကဖၣ်ဝံၤန့ၣ်, မ့ၣ်အူဟဲလီၤလၢမူခိၣ်, ဒီးအီၣ်ကွံာ်တၢ်လုၢ်တၢ်ပာ်တဖၣ်လၢ အဘၣ်တၢ်လုၢ်ထီၣ်တ့ၢ်အီၤ, ဒီးယွၤအတၢ်အိၣ်ဝဲအတၢ်ကပီၤကပြုၢ်ကပြီၤမၤပှဲၤယွၤအတၢ်လုၢ် ဟံၣ်န့ၣ်လီၤ.",
			"2": "<sup>2</sup> မ့ၢ်လၢယွၤအတၢ်လုၢ်ဟံၣ်ပှဲၤဝဲဒီးတၢ်ကပီၤကပြုၢ်ကပြီၤအ ဃိ, ပှၤလုၢ်တၢ်အခိၣ်တဖၣ်လဲၤနုာ်ဝဲတသ့ဘၣ်န့ၣ်လီၤ.",
			"3": "<sup>3</sup> တုၤအံၣ်စရ့လးအပှၤဂီၢ်မုၢ်ထံၣ်တ့ၢ်မ့ၣ်အူဟဲလီၤလၢမူခိၣ် ဒီးတၢ်ကပီၤမၤပှဲၤယွၤအတၢ်လုၢ်ဟံၣ်န့ၣ်ဒီး, အဝဲသ့ၣ်ထိၣ်တွံၤလီၤအသးလၢအမဲာ်ညါ, ဒါလီၤအမဲာ်သၣ်တဖၣ်လၢ တၢ်ဒါလၢၢ်အဖီခိၣ်, ဘူၣ်ထီၣ်ဘါထီၣ်ကစၢ်ယွၤ, ဒီးစံးထီၣ်ပတြၢၤအီၤလၢအဝဲအတၢ် ဂ့ၤတၢ်ဝါဒီးအတၢ်အဲၣ်လီၤထူလီၤယိာ်အဃိန့ၣ်လီၤ.",
			"4": "<sup>4</sup> တုၤနုၤတစုစီၤၡလိၤမိၤဒီးကယဲၢ်ပှၤဂီၢ်မုၢ်ခဲလၢာ်လုၢ်ထီၣ် တၢ်လုၢ်တၢ်ပာ်တဖၣ်ဆူယွၤအအိၣ်န့ၣ်လီၤ.",
			"5": "<sup>5</sup> အဝဲလုၢ်ထီၣ်ဝဲ, ဂီၤဖံးအဒုခံကလးခံကထိ, ဒီးသိအဒုတကလီၤခံကလးလၢတၢ်လုၢ်မၤဃူမၤဖိးတဖၣ်အဂီၢ်န့ၣ် လီၤ. ဒီးလၢတၢ်န့ၣ်အဃိအဝဲဒီးပှၤဂီၢ်မုၢ်ခဲလၢာ်ပာ်စီဆှံယွၤ အတၢ်လုၢ်ဟံၣ်န့ၣ်လီၤ.",
			"6": "<sup>6</sup> ပှၤလုၢ်တၢ်အခိၣ်တဖၣ်ဆၢထၢၣ်ဝဲဖဲတၢ်လီၢ်တဖၣ်လၢအဘၣ်တၢ်ပာ်လီၤ အီၤဒီးလၢအဝဲသ့ၣ်အမဲာ်ညါလိၤလိၤန့ၣ်, ပှၤလ့ၤဝံဖိတဖၣ်ဆၢထၢၣ်ဝဲစံးထီၣ်ပတြၢၤယွၤလၢတၢ်ဒ့တၢ်အူ အပီးအလီတဖၣ်လၢစီၤပၤဒၤဝံးမၤပာ်စၢၤတ့ၢ်ဝဲ, ဒီးသးဝံၣ်ထါသးဝံၣ်, “အဝဲအတၢ်အဲၣ်မ့ၢ်တၢ်အထူအယိာ်” ဒ်အဝဲသ့ၣ်ဘၣ်တၢ်မၢတ့ၢ်ဒီးဟ့ၣ်စိဟ့ၣ်ကမီၤအီၤလၢစီၤဒၤဝံး အသိးန့ၣ်လီၤ. ဖဲပှၤဂီၢ်မုၢ်ခဲလၢာ်ဆၢထၢၣ်ဝဲန့ၣ်, ပှၤလုၢ်တၢ်အခိၣ်တဖၣ်အူထီၣ်ကွဲၤတဖၣ်န့ၣ်လီၤ.",
			"7": "<sup>7</sup> စီၤၡလိၤမိၤပာ်စီဆှံထီၣ်ဝဲဂၢၤအတၢ်လီၢ်လၢတၢ်ခၢၣ်သးက တၢၢ်, တၢ်လီၢ်ကဝီၤလၢအအိၣ်ဝဲဖဲယွၤအတၢ်လုၢ်ဟံၣ်အမဲာ်ညါ, အဝဲလုၢ်ထီၣ်တၢ်လုၢ်တၢ်ပာ်တဖၣ်လၢအမ့ၢ်, တၢ်လုၢ်ဆူးကဲၤဒီတဒုညါ, တၢ်လုၢ်ဘုဧိၤဟုဧိၤတဖၣ်ဒီးတၢ်အသိတဖၣ်လၢတၢ်လုၢ်မၤဃူမၤဖိး အပူၤန့ၣ်လီၤ. အဝဲမၤတ့ၢ်တၢ်အံၤမ့ၢ်လၢတၢ်လုၢ်လီၢ်တိၢ်ဘီလၢ အဝဲဘှီထီၣ်တ့ၢ်ဝဲန့ၣ်, ဆံးကဲာ်ဆိးလၢတၢ်လုၢ်တၢ်ပာ်ခဲလၢာ်အံၤအဂီၢ် အဃိန့ၣ်လီၤ.",
			"8": "<sup>8</sup> စီၤၡလိၤမိၤဒီးကယဲၢ်အံၣ်စရ့လးအပှၤဂီၢ်မုၢ်မၤမူးမၤပွဲ လၢဘူၣ်ဒဲအဂီၢ်နွံသီန့ၣ်လီၤ. ဖဲန့ၣ်ပှၤကမျၢၢ်ဂီၢ်မုၢ်ဖးဒိၣ်တဖၣ်အိၣ်ဝဲ, လၢအဟဲဝဲလၢကလံၤစိးတခီယံၤဝဲပၢၢ်လၢဝ့ၢ်ဃမါသးအတၢ်လဲၤ နုာ်အကျဲဒီးလၢကလံၤထံးတခီန့ၣ်ယံၤဝဲပၢၢ်လၢကီၢ်အဲၤကူပတူး အကီၢ်အဆၢန့ၣ်လီၤ.",
			"9": "<sup>9</sup> လၢတၢ်ပာ်စီဆှံတၢ်လုၢ်လီၢ်အဂီၢ်, အဝဲသ့ၣ်မၤလၢာ်တၢ်ဆၢကတီၢ် နွံသီ, ဒီးလၢမူးပွဲအဂီၢ်မၤလၢာ်အါထီၣ်ကဒီးဝဲနွံသီန့ၣ်လီၤ. လၢခံကတၢၢ်တနံၤန့ၣ်အဝဲသ့ၣ်အိၣ်ဒီးတၢ်မၤကတၢၢ်က့ၤအမူး,",
			"10": "<sup>10</sup> ဒီးပိာ်ထွဲထီၣ်အခံတနံၤလၢအမ့ၢ်, လါနွံလါတလါထီၣ်ခံဆံ သၢသီတသီန့ၣ်, စီၤၡလိၤမိၤပျၢ်က့ၤပှၤဂီၢ်မုၢ်ဆူအဟံၣ်ဒၣ်ဝဲန့ၣ်လီၤ. အဝဲသ့ၣ်သူၣ်ဖှံသးညီဝဲလၢတၢ်ဆိၣ်ဂ့ၤတဖၣ်လၢယွၤဟ့ၣ်လီၤ တ့ၢ်အီၤဆူအပှၤဂီၢ်မုၢ်အံၣ်စရ့လး, ဆူစီၤဒၤဝံး, ဒီးဆူစီၤၡလိၤမိၤအဃိန့ၣ်လီၤ.",
			"11": "<sup>11</sup> တုၤစီၤပၤၡလိၤမိၤမၤယွၤအတၢ်လုၢ်ဟံၣ်ဒီးစီၤပၤအနီဒီးမၤ လၢပှဲၤက့ၤအတၢ်တိာ်ကျဲၤတဖၣ်လၢတၢ်န့ၣ်တဖၣ်အဂီၢ်ခဲလၢာ်ဝံၤ အလီၢ်ခံန့ၣ်,",
			"12": "<sup>12</sup> ယွၤလီၣ်ဖျါထီၣ်အသးလၢအီၤလၢမုၢ်နၤန့ၣ်လီၤ. ယွၤစံးဘၣ်အီၤ, “ယနၢ်ဟူတ့ၢ်လံနတၢ်ထုကဖၣ်ဒီးယတူၢ်လိာ်ယွၤ အတၢ်လုၢ်ဟံၣ်အံၤဒ်တၢ်လီၢ်လၢတၢ်လုၢ်တၢ်ပာ်တဖၣ်ကဘၣ်တၢ်လုၢ်ထီၣ် အီၤဆူယအိၣ်အဂီၢ်န့ၣ်လီၤ.",
			"13": "<sup>13</sup> တဘျီလၢ်လၢ်ဖဲယတြီဃာ်တၢ်စူၤမ့ၢ်ဂ့ၤ, ဆှၢလီၤဒွဲၣ်ဧိၤတြၤ ဧိၤတဖၣ်လၢအကအီၣ်ကွံာ်တၢ်မုၢ်တၢ်ဘိမ့ၢ်ဂ့ၤ, တၢ်သံသတြိာ်လၢအကလီၤဘၣ်လၢယပှၤဂီၢ်မုၢ်အဖီခိၣ်မ့ၢ်ဂ့ၤဒၣ်လဲာ်,",
			"14": "<sup>14</sup> အဝဲသ့ၣ်မ့ၢ်ဘါထုကဖၣ်တၢ်ဆူယအိၣ်ဒီးပီၢ်ယၢ်လီၤက့ၤအသးဒီး ဃၣ်က့ၤအသးလၢတၢ်မၤအအၢတဖၣ်လၢအမၤတ့ၢ်ဝဲန့ၣ်ဒီး, အန့ၣ်တစု, ယကဒိကနၣ်အီၤလၢမူခိၣ်ဒီးပျၢ်ကွံာ်အဝဲသ့ၣ်အတၢ် ဒဲးဘးတဖၣ်, ဒီးဒုးဘီၣ်ထီၣ်ညီထီၣ်အထံဧိၤကီၢ်ဧိၤတဘျီ ကဒီးန့ၣ်လီၤ.",
			"15": "<sup>15</sup> ယကအံးလီၤကွၢ်လီၤယွၤအတၢ်လုၢ်ဟံၣ်အံၤဒီးယကအိၣ်ကတဲာ်ကတီၤ ယသးလၢယကဒိကနၣ်တၢ်ထုကဖၣ်တဖၣ်လၢအဘၣ်တၢ်ဃ့အီၤဖဲအံၤလီၤ.",
			"16": "<sup>16</sup> အဂ့ၢ်ဒ်အံၤ, ယဃုထၢတ့ၢ်တၢ်လီၢ်အံၤဒီးပာ်စီဆှံတ့ၢ်အီၤဒ် အမ့ၢ်တၢ်လီၢ်လၢယကဘၣ်တၢ်ဘူၣ်ထီၣ်ဘါထီၣ်ယၤတဘိ ယူၢ်ဃီန့ၣ်လီၤ. ယကအံးလီၤကွၢ်လီၤတၢ်လီၢ်အံၤဒီးဒီဒၣ်အိၣ် ပှိၤအီၤကိးဆၢကိးကတီၢ်ဒဲးန့ၣ်လီၤ.",
			"17": "<sup>17</sup> နမ့ၢ်မၤယတၢ်လၢတၢ်ကလုၢ်တီအပူၤဒ်နပၢ်စီၤဒၤဝံးမၤတ့ၢ်ဝဲ အသိး, စူၢ်, တၢ်စူၢ်တၢ်နာ်အတၢ်သိၣ်တၢ်သီတဖၣ်လၢယ ဟ့ၣ်လီၤ, ဒီးမၤကယဲၢ်တၢ်လၢယမၤလိာ်တ့ၢ်နၤခဲလၢာ်န့ၣ်ဒီး,",
			"18": "<sup>18</sup> ယကဟံးဃာ်ဂၢၢ်ကျၢၤယတၢ်အၢၣ်လီၤလၢယမၤတ့ၢ်ဒီးနပၢ်စီၤဒၤဝံး, ဖဲယတဲတ့ၢ်အီၤလၢ, ကီၢ်အံၣ်စရ့လးကဘၣ်တၢ်ပၢအီၤတဘိယူာ်ဃီ လၢအဝဲအစၢၤအသွဲၣ်တဖၣ်န့ၣ်လီၤ.",
			"19": "<sup>19</sup> ဘၣ်ဆၣ်ဒီး, နၤဒီးနပှၤဂီၢ်မုၢ်မ့ၢ်တစူၢ်ဘၣ်ဖုး, တၢ်ဘူၣ်တၢ်ဘါအတၢ်သိၣ်တၢ်သီတဖၣ်ဒီးတၢ်မၤလိာ်တဖၣ်လၢယဟ့ၣ်လီၤ တ့ၢ်နၤ, ဒီးဘူၣ်ထီၣ်ဘါထီၣ်ကစၢ်အဂုၤအဂၤန့ၣ်,",
			"20": "<sup>20</sup> အန့ၣ်တစုယကဟီထီၣ်ကွံာ်သုလၢထံဧိၤကီၢ်ဧိၤလၢယဟ့ၣ်လီၤတ့ၢ် သုအပူၤဒီးယကပာ်လီၤတဲာ်ကွံာ်ယွၤအတၢ်လုၢ်ဟံၣ်အံၤ, လၢယပာ်စီဆှံတ့ၢ်လံအီၤဒ်တၢ်လီၢ်တတီၤလၢယကဘၣ်တၢ်ဘူၣ်ထီၣ်ဘါ ထီၣ်ယၤအဂီၢ်န့ၣ်လီၤ. ပှၤဂီၢ်မုၢ်လၢတၢ်လီၢ်ကိးပူၤဒဲးကဒုးကဲထီၣ်အီၤလၢတၢ်လီၤ နံၤဘၣ်ဖၣ်လဲအလီၢ်ဒီးပာ်အီၤဒ်တၢ်လီၤသးဘၣ်အၢအလီၢ်န့ၣ်လီၤ.",
			"21": "<sup>21</sup> ခဲကနံၣ်အံၤယွၤအတၢ်လုၢ်ဟံၣ်အံၤဘၣ်တၢ်ပာ်ကပီၤအီၤဒိၣ်မးဘၣ်ဆၣ်, အန့ၣ်တစု, ပှၤတဂၤလၢ်လၢ်လၢအလဲၤခီတြူာ်ဘၣ်အီၤန့ၣ်, ကကမၢကမၣ်ဒီးကသံကွၢ်ဝဲ, ဘၣ်မနုၤအဃိ ယွၤမၤထံကီၢ်အံၤဒီးယွၤအတၢ်လုၢ်ဟံၣ်အံၤဒ်န့ၣ်လဲၣ်.",
			"22": "<sup>22</sup> ပှၤဂီၢ်မုၢ်ကစံးဆၢဝဲ, တၢ်န့ၣ်မ့ၢ်လၢ, အဝဲသ့ၣ်လဲၤသဒၣ်ကွံာ် ယွၤ, အကစၢ်ယွၤ, လၢအထုးထီၣ်ကွံာ်အမိၢ်ပၢ်ဖံဖု လၢပျၢၤတဖၣ်လၢကီၢ်အဲၤကူပတူးအပူၤအဃိန့ၣ်လီၤ. အဝဲသ့ၣ်တူၢ်လိာ်ဟ့ၣ်လီၤသးဒီးဘူၣ်ထီၣ်ဘါထီၣ်ကစၢ်အဂုၤအဂၤ တဖၣ်န့ၣ်လီၤ. လၢတၢ်န့ၣ်အဃိယွၤဟဲစိာ်တၢ်တတၢးတနါအံၤလၢအဝဲသ့ၣ်အဖီခိၣ် န့ၣ်လီၤ.”"
		},
		"8": {
			"1": "<sup>1</sup> လၢတၢ်ဘှီထီၣ်ယွၤအတၢ်လုၢ်ဟံၣ်ဒီးစီၤပၤအနီအဂီၢ်န့ၣ်, တၢ်ဆၢကတီၢ်ယံာ်ဝဲလၢစီၤၡလိၤမိၤအဂီၢ်အနံၣ်ခံဆံလီၤ.",
			"2": "<sup>2</sup> အဝဲသူၣ်ထီၣ်ကဒါက့ၤစ့ၢ်ကီးဝဲဝ့ၢ်တဖၣ်လၢစီၤပၤဃံရၣ်ဟ့ၣ် လီၤတ့ၢ်အီၤ, ဒီးမၢလီၤပှၤအံၣ်စရ့လးဖိတဖၣ်လၢကအိၣ်ဝဲ ဆိးဝဲလၢဝ့ၢ်တဖၣ်န့ၣ်အပူၤန့ၣ်လီၤ.",
			"3": "<sup>3</sup> အဝဲလဲၤထီၣ်ဒုးဒီးမၤန့ၢ်စ့ၢ်ကီးဝ့ၢ်ဃမါသးဒီးဝ့ၢ်စိဘၤ ဃုာ်ဒီးအခိၣ်အဃၢၤတဖၣ်,",
			"4": "<sup>4</sup> ဒီးမၤကျၢၤထီၣ်က့ၤဝ့ၢ်ဖၢၣ်လမါရၤလၢမဲးမုၢ်ခိၣ်အပူၤန့ၣ် လီၤ. အဝဲသူၣ်ထီၣ်ကဒါက့ၤကယဲၢ်ဝ့ၢ်ခဲလၢာ်လၢအအိၣ်လၢဃမါသးအခိၣ် အဃၢၤလၢအမ့ၢ်တ့ၢ်တၢ်ပာ်ဖှိၣ်အဒၢးတဖၣ်အလီၢ်ခၢၣ်သးတဖၣ်န့ၣ်လီၤ.",
			"5": "<sup>5</sup> စီၤၡလိၤမိၤသူၣ်ထီၣ်ကဒါက့ၤစ့ၢ်ကီးဝ့ၢ်လၢလာ်တဖၣ်အံၤလီၤ. ဝ့ၢ်ဘ့ၤသဃိရိၣ်လၢထးခီဒီးဝ့ၢ်ဘ့ၤသဃိရိၣ်လၢလာ်ခီ (ဝ့ၢ်တဖၣ်လၢအအိၣ်ဒီးအခိၣ်ဒူဒီးတြဲၤဖးဒိၣ်တဖၣ်လၢပှၤကး တံာ်အီၤဒီးထးဘိဖးဒိၣ်တဖၣ်သ့ဝဲ),",
			"6": "<sup>6</sup> ဝ့ၢ်ဘဧၤလး, ကယဲၢ်ဝ့ၢ်ခဲလၢာ်လၢ, အဝဲပဒၢးဃာ်တၢ်လၢပှၤသူအီၤ အလီၢ်အိၣ်တဖၣ်, ဝ့ၢ်တဖၣ်လၢအဝဲအကသ့ၣ်တဖၣ်ဒီးအလ့ၣ်ကဟၣ်တဖၣ်ဘၣ်တၢ်ပာ်လီၤအီၤ န့ၣ်လီၤ. အဝဲမၤဝံၤကယဲၢ်တၢ်ကူၣ်ကျဲၤခဲလၢာ်လၢတၢ်သူၣ်ထီၣ်လၢဝ့ၢ်ယရူၤ ၡလ့ၣ်အပူၤအဂီၢ်, လၢကီၢ်လဘၤနိၣ်အပူၤအဂီၢ်ဒီးလၢကယဲၢ်တၢ်လီၢ်ကဝီၤလၢအဝဲပၢ ဘၣ်ဝဲခဲလၢာ်အပူၤအဂီၢ်န့ၣ်လီၤ.",
			"7": "<sup>7</sup> ကယဲၢ်ကီၢ်ကနၤဧၣ်အပှၤဂီၢ်မုၢ်အစၢၤအသွဲၣ်တဖၣ်, လၢပှၤအံၣ်စရ့လးဖိတဖၣ်မၤသံကွံာ်ဘၣ်အီၤဖဲအဟံးန့ၢ်ကွံာ် တ့ၢ်ထံကီၢ်အခါ, ဃုာ်ဒီးပှၤဃ့ၤသးဖိ, ပှၤအမိၢ်ဖိ, ပှၤပရးစးဖိ, ပှၤဃံၤဝံဖိဒီးပှၤယဘူၣ်ဖိ, ပှၤလၢအတမ့ၢ်ဘၣ်ပှၤအံၣ်စရ့လးဖိတဖၣ်ဘၣ်,",
			"8": "<sup>8</sup> လၢအမ့ၢ်ပှၤအိၣ်လီၤတဲာ်တ့ၢ်တဖၣ်န့ၣ်, စီၤၡလိၤမိၤမၢဆူၣ်အီၤ လၢကုၢ်အတၢ်မၤအပူၤတုၤလၢမုၢ်မဆါတနံၤအံၤန့ၣ်လီၤ.",
			"9": "<sup>9</sup> ပှၤအံၣ်စရ့လးဖိတဖၣ်တဘၣ်တၢ်သူအီၤလၢတၢ်မၤအဆူၣ်အကိၢ်တဖၣ် အပူၤဘၣ်. မ့မ့ၢ်အဝဲသ့ၣ်မၤတၢ်ဒ်ပှၤသုးဖိတဖၣ်, သုးခိၣ်သုးနၢ်တဖၣ်, လ့ၣ်ကဟၣ်သုးအခိၣ်တဖၣ်ဒီးပှၤဒိးကသ့ၣ်သုးဖိတဖၣ်န့ၣ်လီၤ.",
			"10": "<sup>10</sup> ပဒိၣ်ပပှၢ်တဖၣ်လၢအကွၢ်ထွဲတၢ်မၤအဆူၣ်အကိၢ်ဘၣ်ထွဲဒီးတၢ်သူၣ် ထီၣ်ဘှီထီၣ်အကလုာ်ကလုာ်အတၢ်တိာ်ကျဲၤအတၢ်မၤ, အိၣ်ဝဲခံကယၤယဲၢ်ဆံဂၤန့ၣ်လီၤ.",
			"11": "<sup>11</sup> စီၤၡလိၤမိၤဒုးဟးထီၣ်ကွံာ်အမါလၢအမ့ၢ်ကီၢ်အဲၤကူပတူး အစီၤပၤအဖိမုၣ်လၢစီၤဒၤဝံးအဝ့ၢ်ဆူဟံၣ်တဖျၢၣ်လၢအဝဲသူၣ် ထီၣ်ဝဲလၢအမါအံၤအဂီၢ်န့ၣ်လီၤ. အဝဲစံးဝဲ, “ပိာ်မုၣ်အံၤတဘၣ်အိၣ်လၢအံၣ်စရ့လးအစီၤပၤဒၤ ဝံးအနီပူၤဘၣ်. အဂ့ၢ်ဒ်အံၤ, တၢ်လီၢ်တပူၤလၢ်လၢ်ဖဲ တၢ်အၢၣ်လီၤအီလီၤအတလါစီဆှံအိၣ်ဝဲန့ၣ်မ့ၢ်တၢ်လီၢ်စီဆှံ န့ၣ်လီၤ.”",
			"12": "<sup>12</sup> စီၤၡလိၤမိၤလုၢ်ထီၣ်ပာ်ထီၣ်ဝဲတၢ်လုၢ်တၢ်ပာ်တဖၣ်ဆူယွၤအအိၣ် လၢတၢ်လုၢ်လီၢ်လၢအသူၣ်ထီၣ်ဝဲအဖီခိၣ်, ဖဲတၢ်လုၢ်ဟံၣ်အမဲာ်ညါန့ၣ်လီၤ.",
			"13": "<sup>13</sup> အဝဲဆူးကဲၤထီၣ်ဝဲတၢ်လုၢ်မ့ၣ်အူတဖၣ်ဒ်စီၤမိၤၡ့အတၢ်သိၣ်တၢ် သီပာ်ဖျါဝဲ, လၢမုၢ်နံၤစီဆှံတနံၤဘၣ်တနံၤအဂီၢ်အသိး, လၢမုၢ်အိၣ်ဘှံးနံၤတဖၣ်, လါထီၣ်သီအမူးအပွဲတဖၣ်, ဒီးလၢတနံၣ်တဘျီအဘူၣ်သၢဘူၣ်လၢအမ့ၢ်ဝဲ, ဘူၣ်ကိၣ်တအိၣ်ဘၣ်ဒီးကိၣ်မံၣ်, ဘူၣ်နွံဒီးဘူၣ်ဒဲတဖၣ်န့ၣ်လီၤ.",
			"14": "<sup>14</sup> ပိာ်ထွဲထီၣ်တၢ်သိၣ်တၢ်ဘျၢတဖၣ်လၢအဘၣ်တၢ်ပာ်လီၤတ့ၢ်အီၤလၢ အပၢ်စီၤဒၤဝံးအခံန့ၣ်, အဝဲကရၢကရိထီၣ်တနံၤဘၣ်တနံၤအတၢ်မၤလၢပှၤလုၢ်တၢ်အခိၣ်တဖၣ်အ ဂီၢ်, ဒီးလၢပှၤလ့ၤဝံဖိတဖၣ်လၢအမၤစၢၤပှၤလုၢ်တၢ်အခိၣ်တဖၣ်လၢတၢ် သးဝံၣ်ထါသးဝံၣ်တဖၣ်ဒီးလၢတၢ်မၤအဝဲသ့ၣ်အတၢ်မၤအပူၤအဂီၢ် န့ၣ်လီၤ. အဝဲကရၢကရိထီၣ်စ့ၢ်ကီးပှၤပၢၤတၢ်လုၢ်ဟံၣ်တဖၣ်တဖုဘၣ်တဖု လၢအကမၤအဝဲသ့ၣ်အမူအဒါတနံၤဘၣ်တနံၤဖဲတြဲၤဖးဒိၣ်တဘ့ၣ်စုာ် စုာ်, လီၤပလိာ်ဝဲဒီးကစၢ်ယွၤအပှၤကညီစီၤဒၤဝံးအတၢ်မၤလိာ်တဖၣ် န့ၣ်လီၤ.",
			"15": "<sup>15</sup> တၢ်မၤလိာ်ပိာ်လီၤတဖၣ်လၢစီၤဒၤဝံးဟ့ၣ်တ့ၢ်ဝဲပှၤလုၢ်တၢ် အခိၣ်တဖၣ်ဒီးပှၤလ့ၤဝံဖိတဖၣ်ဘၣ်ဃးဒီးတၢ်ပာ်ဖှိၣ်အဟံၣ်တဖၣ် ဒီးတၢ်ဂ့ၢ်အဂၤတဖၣ်န့ၣ်, ဘၣ်တၢ်မၤထွဲအီၤလၢာ်အခၢးန့ၣ်လီၤ.",
			"16": "<sup>16</sup> တုၤတၢ်ဆၢကတီၢ်အဝဲအံၤန့ၣ်, စီၤၡလိၤမိၤအတၢ်တိာ်ကျဲၤအတၢ်မၤ ခဲလၢာ်ဘၣ်တၢ်မၤဝံၤအီၤလၢလၢပှဲၤပှဲၤန့ၣ်လီၤ. စးထီၣ်လၢတၢ်ပာ်လီၤယွၤအတၢ်လုၢ်ဟံၣ်အလၢၢ်ခၢၣ်သနၢၣ်ဒီးတုၤလၢ အဝံၤဝဲတစုန့ၣ်, ကယဲၢ်တၢ်မၤခဲလၢာ်အံၤကဲထီၣ်လိၣ်ထီၣ်ဝဲလၢလၢပှဲၤပှဲၤန့ၣ် လီၤ.",
			"17": "<sup>17</sup> အန့ၣ်ဝံၤဒီး, စီၤၡလိၤမိၤလဲၤဝဲဆူကဘီသန့အဝ့ၢ်ခံဝ့ၢ်လၢ အမ့ၢ်ဝဲ ဝ့ၢ်ဧ့းစယိၣ်က့ဘ့ၢ်ဒီးဝ့ၢ်အ့လး, လၢအအိၣ်ဝဲဖဲပီၣ်လဲၣ်က့ၣ် ကျီၤအကၣ်ဘၣ်အကၢၢ်ခိၣ်, လၢကီၢ်အဒိၣ်အပူၤန့ၣ်လီၤ.",
			"18": "<sup>18</sup> စီၤပၤဃံရၣ်ဆှၢလီၤန့ၢ်အီၤကဘီတဖၣ်လၢအဘၣ်တၢ်ပၢဆှၢအီၤလၢ အကစၢ်ဒၣ်ဝဲအပဒိၣ်ပပှၢ်တဖၣ်ဒီးပှၤမၤတၢ်ဖိတဖၣ်လၢအမ့ၢ်ကဘီဖိ တဖၣ်လၢအအိၣ်ဒီးတၢ်လဲၤခီဖျိအါမးန့ၣ်လီၤ. အဝဲသ့ၣ်ဒိးထီၣ်သကိးကဘီဃုာ်ဒီးစီၤၡလိၤမိၤအပဒိၣ်ပပှၢ်တဖၣ် ဆူကီၢ်အိဖ့ၢ်ဒီးဟဲက့ၤစိာ်န့ၢ်စီၤၡလိၤမိၤလၢထူလီၤတယၢၢ် အကံကၢ်လွံၢ်ကယၤယဲၢ်ဆံန့ၣ်လီၤ."
		},
		"9": {
			"1": "<sup>1</sup> ကီၢ်ၡဘၤအနီၢ်ပၤမုၣ်နၢ်ဟူတ့ၢ်ဝဲစီၤပၤၡလိၤမိၤအတၢ်မံၤဟူ သၣ်ဖျါဒီးအဝဲလဲၤဝဲဆူဝ့ၢ်ယရူၤၡလ့ၣ်ဒ်သိးအကမၤကွၢ်စီၤ ၡလိၤမိၤလၢတၢ်သံကွၢ်အကီအခဲတဖၣ်န့ၣ်လီၤ. အဝဲဟဲကိးဃုာ်အခ့အပှၤအါအါဂီၢ်ဂီၢ်, ဃုာ်ဒီးကီၤလးအူး တဖၣ်လၢပဒၢးထီၣ်ဝဲဒီးတၢ်နၢမူတဖၣ်, လၢၢ်လုၢ်ဒိၣ်ပှ့ၤဒိၣ်တဖၣ်ဒီးထူအါအါဂီၢ်ဂီၢ်န့ၣ်လီၤ. တုၤအဝဲဒီးစီၤၡလိၤမိၤထံၣ်လိာ်အသးန့ၣ်, အဝဲသံကွၢ်အီၤလၢကယဲၢ်တၢ်သံကွၢ်တဖၣ်လၢအအိၣ်လၢအတၢ်ဆိကမိၣ် အပူၤန့ၣ်လီၤ.",
			"2": "<sup>2</sup> စီၤၡလိၤမိၤစံးဆၢကယဲၢ်တၢ်သံကွၢ်ခဲလၢာ်န့ၣ်လီၤ. တၢ်ကီကဲာ်ဆိးလၢအဝဲကတဲဖျါၡဲအီၤန့ၣ်, တအိၣ်လၢအဂီၢ်နီ တမံၤဘၣ်.",
			"3": "<sup>3</sup> ကီၢ်ၡဘၤအနီၢ်ပၤမုၣ်နၢ်ဟူဘၣ်စီၤၡလိၤမိၤအတၢ်ကူၣ်သ့ဒီးထံၣ် ဘၣ်ဝဲနီလၢအဝဲသူၣ်ထီၣ်တ့ၢ်ဝဲဒၣ်န့ၣ်လီၤ.",
			"4": "<sup>4</sup> အဝဲထံၣ်ဘၣ်တၢ်အီၣ်တၢ်အီလၢအဘၣ်တၢ်ပာ်လီၤအီၤလၢစီၤၡလိၤမိၤ အစီၢ်နီၤခိၣ်အလိၤ, အပဒိၣ်ပပှၢ်တဖၣ်အတၢ်အိၣ်တၢ်ဆိးအလီၢ်, တၢ်ကရၢကရိထီၣ်ပှၤမၤတၢ်လၢနီပူၤတဖၣ်ဒီးတၢ်ကူ တၢ်သိးလၢအဒ်သိးသိးလၢအဝဲသ့ၣ်ကူသိးဝဲ, တၢ်ခ့တၢ်ပှၤတဖၣ်လၢအပာ်လီၤတၢ်အီၣ်ဖဲအဝဲအတၢ်အီၣ်အမူးတဖၣ် အကူအသိး, ဒီးတၢ်လုၢ်တၢ်ပာ်တဖၣ်လၢအဝဲလုၢ်ထီၣ်ဝဲ လၢယွၤအတၢ်လုၢ်ဟံၣ်အပူၤန့ၣ်လီၤ. တၢ်အံၤဒုးကမၢကမၣ်အီၤတုၤဒၣ်လဲာ်အသးလီၤကတုၤဘၣ်မးအသး န့ၣ်လီၤ.",
			"5": "<sup>5</sup> အဝဲစံးဘၣ်စီၤပၤ, “တၢ်လၢယနၢ်ဟူဘၣ်တ့ၢ်လၢယထံယကီၢ်ဒၣ်ယဲ အပူၤဘၣ်ဃးဒီးနဂ့ၢ်ဒီးနတၢ်ကူၣ်ဘၣ်ကူၣ်သ့န့ၣ်မ့ၢ်ဝဲတီဝဲလီၤ.",
			"6": "<sup>6</sup> တချုးဒံးဘၣ်လၢယဟဲတုၤဒီးထံၣ်ဘၣ်လၢယနီၢ်ကစၢ်ဒၣ်ယဲန့ၣ်တၢ် လၢအဝဲသ့ၣ်တဲဘၣ်တ့ၢ်ယၤန့ၣ်, ယတနာ်အီၤဘၣ်. နတၢ်ကူၣ်သ့အဂ့ၢ်တဝာ်ဒၣ်လဲာ်န့ၣ်, ယတနၢ်ဟူတ့ၢ်အီၤဘၣ်. နကူၣ်သ့ဒိၣ်န့ၢ်ဒၣ်လဲာ်တၢ်လၢပှၤဂီၢ်မုၢ်စံးဝဲန့ၣ်လီၤ.",
			"7": "<sup>7</sup> ပှၤတဖၣ်လၢအမၤန့ၢ်နၤတၢ်, ပှၤတဖၣ်လၢထီဘိအိၣ်လၢနမဲာ်ညါ, ဒီးအိၣ်ဒီးတၢ်ခွဲးတၢ်ယာ်လၢကနၢ်ဟူဘၣ်နတၢ်ကူၣ်သ့အတၢ်ကတိၤ တဖၣ်န့ၣ်, အဘူၣ်အတီၢ်ဂ့ၤမးလဲၣ်.",
			"8": "<sup>8</sup> မ်ယွၤ, နကစၢ်ယွၤဘၣ်တၢ်စံးထီၣ်ပတြၢၤအီၤတက့ၢ်. အဝဲဒုးနဲၣ်ဖျါထီၣ်အတၢ်ဘၣ်သူၣ်ဘၣ်သးနၤထဲလဲၣ်ခီဖျိအဒုး ကဲထီၣ်နၤလၢစီၤပၤဒ်သိးကပၢတၢ်လၢအမံၤအပူၤန့ၣ်လီၤ. အဂ့ၢ်ဒ်အံၤ, အဝဲအဲၣ်အပှၤဂီၢ်မုၢ်အံၣ်စရ့လးဒီးကတီၤဃာ်အီၤ လီၤစိၤလီၤထီအဃိ, အဝဲဒုးကဲထီၣ်နၤလၢအဝဲသ့ၣ်အစီၤပၤဒ်သိး, နဟံးဃာ်တၢ်သိၣ်တၢ်သီဘၣ်ထွဲဒီးတၢ်စူၢ်တၢ်နာ်ဒီးတၢ်စံၣ်ညီၣ် တီကသ့ဝဲန့ၣ်လီၤ.",
			"9": "<sup>9</sup> အဝဲဟ့ၣ်ကနၢၤဃီၤစီၤပၤၡလိၤမိၤလၢတၢ်ဟ့ၣ်တဖၣ်လၢအဝဲ ဟဲစိာ်တ့ၢ်ဝဲန့ၣ်လီၤ. တၢ်ဟ့ၣ်တဖၣ်မ့ၢ်ဝဲ, ထူလီၤတယၢၢ်အကံကၢ်တကယၤခံဆံဒီးတၢ်နၢမူအါအါကလဲာ်ဒီး လၢၢ်လုၢ်ဒိၣ်ပှ့ၤဒိၣ်တဖၣ်န့ၣ်လီၤ. တၢ်နၢမူအဂၤတဖၣ်လၢအကဂ့ၤဒ်သိးတၢ်လၢကီၢ်ၡဘၤအနီၢ်ပၤမုၣ်ဟဲ ဟ့ၣ်ဝဲစီၤပၤၡလိၤမိၤန့ၣ်, တအိၣ်ဘၣ်ဝဲနီတစုဘၣ်.",
			"10": "<sup>10</sup> (စီၤပၤဃံရၣ်အပှၤတဖၣ်ဒီးစီၤပၤၡလိၤမိၤအပှၤတဖၣ်လၢအဟဲစိာ် ထူလၢကီၢ်အိဖ့ၢ်န့ၣ်, ဟဲစိာ်စ့ၢ်ကီးသ့ၣ်အလၤမူးဒီးလၢၢ်လုၢ်ဒိၣ်ပှ့ၤဒိၣ်တဖၣ်န့ၣ် လီၤ.",
			"11": "<sup>11</sup> စီၤၡလိၤမိၤသူတ့ၢ်သ့ၣ်န့ၣ်လၢကမၤဃီသွါတဖၣ်လၢယွၤအတၢ်လုၢ် ဟံၣ်အဂီၢ်ဒီးလၢအနီအဂီၢ်, ဒီးလၢကမၤသီတူၢ်တဖၣ်ဒီးတနၢ်တဖၣ်လၢပှၤသးဝံၣ်တၢ်ဖိအဂီၢ် န့ၣ်လီၤ. လၢကီၢ်ယူဒၤအပူၤန့ၣ်, တၢ်ဒ်န့ၣ်အသိးတဘၣ်တၢ်ထံၣ်ဘၣ်အီၤလၢညါ, နီတစုဘၣ်.)",
			"12": "<sup>12</sup> စီၤပၤၡလိၤမိၤဟ့ၣ်လီၤကီၢ်ၡဘၤအနီၢ်ပၤမုၣ်လၢကယဲၢ်တၢ်တမံၤ လၢ်လၢ်လၢအဃ့ဝဲန့ၣ်လီၤ. တၢ်အံၤမ့ၢ်တၢ်ဟ့ၣ်တဖၣ်လၢအဝဲဟ့ၣ်အါထီၣ်ဝဲဒ်တၢ်လဲလိာ်တၢ်ဟ့ၣ် ကနၢၤလၢတၢ်ဟ့ၣ်တဖၣ်လၢကီၢ်ၡဘၤအနီၢ်ပၤမုၣ်ဟဲစိာ်န့ၢ်အီၤအဂီၢ်န့ၣ်လီၤ. အန့ၣ်ဝံၤဒီး, အဝဲဒီးအခ့အပှၤတဖၣ်က့ၤကဒါက့ၤဝဲဆူကီၢ်ၡဘၤန့ၣ်လီၤ.",
			"13": "<sup>13</sup> ကိးနံၣ်ဒဲး, စီၤပၤၡလိၤမိၤဒိးန့ၢ်ဘၣ်ဝဲထူလီၤတယၢၢ်အါ န့ၢ်အကံကၢ်ဃုကယၤဃုဆံဃု,",
			"14": "<sup>14</sup> လၢတၢ်ခိတၢ်သွဲတဖၣ်လၢအဘၣ်တၢ်ဟ့ၣ်အီၤလၢပှၤကူၣ်တၢ်ကၤတၢ်ဖိ တဖၣ်ဒီးပှၤဆါတၢ်ပှ့ၤတၢ်တဖၣ်အမဲာ်ညါန့ၣ်လီၤ. ကီၢ်ဧ့ရ့းအစီၤပၤတဖၣ်, ဒီးပဒိၣ်ဖးဒိၣ်တဖၣ်လၢကီၢ်အံၣ်စရ့ လးအကီၢ်ဆၣ်တဖၣ်, ဟဲစိာ်န့ၢ်စ့ၢ်ကီးအီၤလၢစ့ဒီးထူန့ၣ်လီၤ.",
			"15": "<sup>15</sup> စီၤၡလိၤမိၤမၤကတီၤဖးဒိၣ်အဘ့ၣ်ခံကယၤ, လၢတဘ့ၣ်စုာ်စုာ်န့ၣ်ဘၣ်တၢ်ကးဘၢအီၤလၢထူလၢအဘၣ်တၢ်ပိာ်န့ၢ် အီၤလီၤတယၢၢ်ၡက့လးဃုဘယၤ,",
			"16": "<sup>16</sup> ဒီးကတီၤဖိအဘ့ၣ်သၢကယၤလၢတဘ့ၣ်စုာ်စုာ်ဘၣ်တၢ်ကျးဘၢအီၤလၢ ထူပိာ်အသးလီၤတယၢၢ်ၡက့လးသၢကယၤန့ၣ်လီၤ. အဝဲမၢတၢ်ပာ် ကယဲၢ်ကတီၤတဖၣ်အံၤခဲလၢာ်လၢဘျီၣ်ဒိၣ်အပူၤ, လၢအအိၣ်လၢလဘၤနိၣ်အသ့ၣ်ပှၢ်အကျါန့ၣ်လီၤ.",
			"17": "<sup>17</sup> စီၤပၤမၢပှၤမၤစ့ၢ်ကီးလီၢ်ပစိာ်ဖးဒိၣ်တဖျၢၣ်လၢကဆီမဲကျး ဘၢအီၤလၢထူစီန့ၣ်လီၤ.",
			"18": "<sup>18</sup> လီၢ်ပစိာ်န့ၣ်အိၣ်ဝဲဒီးအဃီသွါဃုသွါဒီးအခီၣ်ယီၢ်လီၢ်လၢ အအိၣ်စဲဘူးဒီးအီၤန့ၣ်ဘၣ်တၢ်ကျးဘၢအီၤလၢထူန့ၣ်လီၤ. လီၢ်ပစိာ်အိၣ်ဒီးအစုဖံးခံခီဒီးခ့ယုၢ်တဒုအဂီၤအိၣ်ဆၢ ထၢၣ်ဝဲဖဲအစုဖံးတခီစုာ်စုာ်အဃၢၤန့ၣ်လီၤ.",
			"19": "<sup>19</sup> ခ့ယုၢ်အဂီၤတဆံခံဒုအိၣ်ဆၢထၢၣ်ဝဲဖဲဃီသွါတဖၣ်အလိၤ, တသွါစုာ်စုာ်အိၣ်ဒီးခ့ယုၢ်ခံယုၢ်, တဒုလၢအံၤတခီဒီးတဒု လၢအဂၤတခီန့ၣ်လီၤ. လီၢ်ပစိာ်ဒ်သိးအံၤတအိၣ်ထီၣ်တ့ၢ်ဝဲနီတဘျီလၢဘီ မုၢ်အဂၤနီတဘ့ၣ်အပူၤဘၣ်.",
			"20": "<sup>20</sup> ကယဲၢ်စီၤပၤၡလိၤမိၤအလီခီအီတၢ်တဖၣ်န့ၣ်ဘၣ်တၢ်မၤအီၤလၢ ထူ, ဒီးကယဲၢ်တၢ်ပီးတၢ်လီလၢအအိၣ်ဝဲဖဲဘျီၣ်ဒိၣ်လၢလဘၤနိၣ်အပှၢ် လၢ်ကျါအပူၤန့ၣ်, ဘၣ်တၢ်မၤအီၤလၢထူစီန့ၣ်လီၤ. လၢစီၤၡလိၤမိၤအမုၢ်နံၤန့ၣ်စ့တဘၣ်တၢ်ပာ်အီၤလၢတၢ်လုၢ်ဒိၣ် ပှ့ၤဒိၣ်ဘၣ်.",
			"21": "<sup>21</sup> အဝဲအိၣ်ဒီးတၢ်မၤကူၣ်မၤကၤအကဘီတဖုလၢအလဲၤဆူဝ့ၢ်တၢ်ၡံၣ် ဒီးကဘီဖိတဖၣ်မ့ၢ်စီၤပၤဃံရၣ်အပှၤတဖၣ်န့ၣ်လီၤ. သၢနံၣ်တဘျီန့ၣ်, ကဘီတဖၣ်အံၤဟဲက့ၤစိာ်ဝဲထူ, စ့, ကဆီမဲ, ကယူၤဖၣ်တဖၣ်ဒီးတၤအုးတၤသွီၣ်တဖၣ်န့ၣ်လီၤ.",
			"22": "<sup>22</sup> စီၤပၤၡလိၤမိၤမ့ၢ်ပှၤထူးတီၤအါန့ၢ်ဒီးကူၣ်သ့ဒိၣ်န့ၢ်ဒံး စီၤပၤအဂၤတဖၣ်လၢဟီၣ်ခိၣ်ချၢန့ၣ်လီၤ.",
			"23": "<sup>23</sup> အဝဲသ့ၣ်ခဲလၢာ်ဃ့တၢ်ဟ့ၣ်ကူၣ်ဟ့ၣ်ဖးလၢစီၤၡလိၤမိၤအအိၣ်ဒ် သိးကနၢ်ဟူဘၣ်တၢ်ကူၣ်သ့လၢကစၢ်ယွၤဟ့ၣ်လီၤတ့ၢ်အီၤန့ၣ်လီၤ.",
			"24": "<sup>24</sup> အဝဲသ့ၣ်တဂၤဘၣ်တဂၤစုာ်စုာ်ဟဲစိာ်န့ၢ်စီၤၡလိၤမိၤလၢတၢ်ဟ့ၣ် တဖၣ်လၢအမ့ၢ်ဝဲ, တၢ်ပီးတၢ်လီတဖၣ်လၢတၢ်မၤအီၤလၢစ့ဒီးထူ, ဆ့ကၤဖးထီတဖၣ်, တၢ်စုကဝဲၤတဖၣ်, တၢ်နၢမူတဖၣ်, ကသ့ၣ်တဖၣ်ဒီးကသ့ၣ်ယီၤတဖၣ်န့ၣ်လီၤ. တၢ်တဖၣ်အံၤမၤအသးတနံၣ်ဝံၤတနံၣ်န့ၣ်လီၤ.",
			"25": "<sup>25</sup> စီၤပၤၡလိၤမိၤအိၣ်စ့ၢ်ကီးဒီးတၢ်ပာ်လ့ၣ်ကဟၣ်တဖၣ်ဒီးကသ့ၣ် တဖၣ်အလီၢ်အခါလွံၢ်ကထိ, ဒီးအိၣ်ဒီးပှၤဒိးကသ့ၣ်သုးဖိ တကလးခံကထိ ဂၤန့ၣ်လီၤ. အကျါတနီၤန့ၣ်, အဝဲပာ်ဝဲဖဲဝ့ၢ်ယရူၤၡလ့ၣ်အပူၤဒီးအအိၣ်လီၤတဲာ်တဖၣ်န့ၣ်ပာ် ဝဲလၢဝ့ၢ်အဂုၤအဂၤတဖၣ်အပူၤန့ၣ်လီၤ.",
			"26": "<sup>26</sup> အဝဲမ့ၢ်စီၤပၤလၢအစိကမီၤအိၣ်ဝဲအဒိၣ်ကတၢၢ်လၢကယဲၢ်စီၤပၤ ခဲလၢာ်အဖီခိၣ်လၢအအိၣ်ဝဲလၢလီၢ်ကဝီၤတဖၣ်စးထီၣ်လၢထံ မိၢ်ပှၢ်ဖရၤသးတုၤဆူကီၢ်ဖလ့ၡသးဒီးလၢကီၢ်အဲၤကူပတူးအကီၢ် ဆၢန့ၣ်လီၤ.",
			"27": "<sup>27</sup> ဖဲအဝဲပၢတၢ်အကတီၢ်န့ၣ်, စ့ကဲထီၣ်တၢ်လၢတမ့ၢ်တၢ်လီၤဆီလၢၤဒ် ဒၣ်လၢၢ်အသိးလၢဝ့ၢ်ယရူၤၡလ့ၣ်အပူၤ, ဒီးသ့ၣ်ဆှိအ့ရ့းတဖၣ်အိၣ်ဝဲအါအါကလဲာ်ဒ်ဒၣ်သိးဝံၣ်ဒၢမုၢ် ဆ့ၣ်မုၢ်ဂီၤလၢအအိၣ်လၢကီၢ်ယူဒၤအကစၢၢ်ကလိတဖၣ်အခီၣ်ထံးအသိး န့ၣ်လီၤ.",
			"28": "<sup>28</sup> စီၤၡလိၤမိၤဟဲက့ၤစိာ်ကသ့ၣ်တဖၣ်လၢကီၢ်မူးစရံၣ်ဒီးလၢကယဲၢ် ထံကီၢ်အဂၤတပူၤလၢ်လၢ်ဒီးဆါဝဲန့ၣ်လီၤ.",
			"29": "<sup>29</sup> တၢ်စံၣ်စိၤတဲစိၤအိၣ်လီၤတဲာ်ဘၣ်ထွဲဒီးစီၤၡလိၤမိၤစးထီၣ် လၢအခီၣ်ထံးဒီးတုၤလၢအကတၢၢ်န့ၣ်ဘၣ်တၢ်ကွဲးနီၣ်ကွဲးဃါအီၤ တၢ်စံၣ်စိၤတဲစိၤအလံာ်လၢအဘၣ်တၢ်ကွဲးအီၤလၢဝံနၤသၣ်အပူၤ, ဒီးလၢစီၤအဃံယၤလၢဝ့ၢ်ၡံလိၤ, အလံာ်ဝံအတၢ်စံးပာ်အပူၤ, ဒီးလၢဝံယံးဒိၤအတၢ်ထံၣ်လၢညါခီအလံာ်ဘၣ်ထွဲဒီးအံၣ်စရ့ လးအစီၤပၤယၤရၤဘၣ်အတၢ်ပၢအဂ့ၢ်အပူၤန့ၣ်လီၤ.",
			"30": "<sup>30</sup> စီၤၡလိၤမိၤပၢတၢ်လၢပှၤအံၣ်စရ့လးဖိခဲလၢာ်အဖီခိၣ်လၢဝ့ၢ် ယရူၤၡလ့ၣ်အပူၤအနံၣ်လွံၢ်ဆံန့ၣ်လီၤ.",
			"31": "<sup>31</sup> အဝဲသံဒီးဘၣ်တၢ်ခူၣ်လီၤကွံာ်အီၤလၢစီၤဒၤဝံးအဝ့ၢ်ပူၤ, ဒီးအဖိခွါစီၤရဃၤဘၣ်ကဲထီၣ်စီၤပၤလၢအလီၢ်န့ၣ်လီၤ."
		},
		"10": {
			"1": "<sup>1</sup> စီၤၡဃၤဘၣ်လဲၤဆူဝ့ၢ်ၡက့ၣ်ဖဲကီၢ်အံၣ်စရ့လးအကလံၤစိးအပှၤ ဂီၢ်မုၢ်ပာ်ဖှိၣ်ထီၣ်အသးလၢကပာ်ထီၣ်အီၤဒ်စီၤပၤန့ၣ်လီၤ.",
			"2": "<sup>2</sup> တုၤစီၤနဘးအဖိခွါစီၤယၤရၤဘၣ်လၢအလဲၤဆူကီၢ်အဲၤကူပ တူး, လၢတၢ်ဃ့ၢ်ပူၤဖျဲးကွံာ်အသးလၢစီၤပၤၡလိၤမိၤ, နၢ်ဟူတၢ်ကစီၣ်အံၤဒီး, အဝဲဟဲက့ၤကဒါက့ၤဆူအဟံၣ်န့ၣ်လီၤ.",
			"3": "<sup>3</sup> ပှၤဂီၢ်မုၢ်လၢကလံၤစိးအဒူၣ်တဖၣ်မၤလိာ်စီၤယၤရၤဘၣ်ဒီးအဝဲ သ့ၣ်ခဲလၢာ်လဲၤသကိးဆူစီၤရဃၤဘၣ်အအိၣ်ဒီးစံးဘၣ်အီၤ,",
			"4": "<sup>4</sup> “နပၢ်ပာ်လီၤတၢ်ဝံတၢ်ယိးလၢအဃၢတဖၣ်လၢပလိၤန့ၣ်လီၤ. နမ့ၢ်မၤဖှံထီၣ်ပတၢ်ဝံတၢ်ယိးတဖၣ်အံၤ, ဒီးမၤညီထီၣ်တၢ်အိၣ် မူလၢပဂီၢ်န့ၣ်, ပကမ့ၢ်ပှၤသးတီတဖၣ်လၢအအိၣ်လၢနဖီလာ်န့ၣ်လီၤ.”",
			"5": "<sup>5</sup> စီၤရဃၤဘၣ်စံးဆၢဝဲ, “ဟ့ၣ်ယၤတၢ်ဆၢကတီၢ်သၢသီလၢယကဆိ ကမိၣ်တၢ်ဂ့ၢ်အံၤန့ၣ်တက့ၢ်. အန့ၣ်ဝံၤဒီးဟဲက့ၤကဒါက့ၤတက့ၢ်.” လၢတၢ်န့ၣ်အဃိပှၤဂီၢ်မုၢ်ဟးထီၣ်ဝဲဒၣ်န့ၣ်လီၤ.",
			"6": "<sup>6</sup> စီၤပၤရဃၤဘၣ်ဃ့တၢ်ဟ့ၣ်ကူၣ်ဟ့ၣ်ဖးလၢပှၤသးပှၢ်တဖၣ်လၢအမၤ တ့ၢ်တၢ်ဒ်အပၢ်စီၤၡလိၤမိၤအပှၤဟ့ၣ်ကူၣ်တၢ်တဖၣ်အအိၣ်န့ၣ်လီၤ. အဝဲသံကွၢ်ဝဲ, “မ့ၢ်သုကဟ့ၣ်ကူၣ်ယၤလၢယကဟ့ၣ်ပှၤဂီၢ်မုၢ်တဖၣ် အံၤလၢတၢ်စံးဆၢဒ်လဲၣ်.”",
			"7": "<sup>7</sup> အဝဲသ့ၣ်စံးဆၢဝဲ, “နမ့ၢ်သူၣ်ကညီသးကညီၤပှၤဂီၢ်မုၢ်တဖၣ် အံၤဒီးကျဲးစၢးမၤဘၣ်အဝဲသ့ၣ်အသးခီဖျိတၢ်ဟ့ၣ်အီၤတၢ်စံး ဆၢလၢအအိၣ်ဒီးတၢ်ဆိကမိၣ်န့ၢ်တၢ်လၢအဝဲသ့ၣ်အဂီၢ်န့ၣ်ဒီး, အဝဲသ့ၣ်ကမၤနတၢ်မၤလၢတၢ်သးတီအပူၤထီဘိန့ၣ်လီၤ.”",
			"8": "<sup>8</sup> ဘၣ်ဆၣ်အဝဲကွၢ်ကပာ်ကွံာ်ပှၤသးပှၢ်တဖၣ်အတၢ်ဟ့ၣ်ကူၣ်အီၤ, အခိၣ်တလိၣ်န့ၣ်, အဝဲလဲၤဆူပှၤသးစၢ်တဖၣ်လၢအဒိၣ်ထီၣ်တကျဲကျဲ ဒီးအီၤလၢခဲအံၤမ့ၢ်အဝဲအပှၤဟ့ၣ်ကူၣ်ဟ့ၣ်ဖးတၢ်တဖၣ်အအိၣ်န့ၣ်လီၤ.",
			"9": "<sup>9</sup> အဝဲသံကွၢ်ဝဲ, “ယကဘၣ်မၤတၢ်မနုၤလဲၣ်န့ၣ်, သုကဟ့ၣ်ကူၣ်ယၤဒ်လဲၣ်. ပှၤဂီၢ်မုၢ်လၢအသံကွၢ်ယၤလၢယက ဘၣ်မၤဖှံထီၣ်န့ၢ်အတၢ်ဝံတၢ်ယိးတဖၣ်န့ၣ်, ယကဘၣ်စံးဆၢအီၤတၢ်မနုၤလဲၣ်.”",
			"10": "<sup>10</sup> အဝဲသ့ၣ်စံးဆၢဝဲ, “တၢ်အံၤမ့ၢ်တၢ်လၢနကြၢးတဲဘၣ်အဝဲ သ့ၣ်န့ၣ်လီၤ. ယစုမုၢ်ဆၣ်အံၤတီၣ်န့ၢ်ဒံးယပၢ်အယီၢ်ဒ့တက့ၢ် လီၤ.",
			"11": "<sup>11</sup> တဲဘၣ်အဝဲသ့ၣ်တက့ၢ်. ယပၢ်ပာ်လီၤတၢ်ဝံတၢ်ယိးအဃၢတဖၣ်လၢသု ဖီခိၣ်လီၤ. ယကမၤဃၢဒိၣ်ထီၣ်ဒၣ်လဲာ်အီၤန့ၣ်လီၤ. အဝဲဖျ့သုလၢနီၣ်ဖျ့တဖၣ်, ယဲ, ယကတီၢ်သုလၢနီၣ်တီၢ်တဖၣ်လၢ ပှၤတီၢ်ဂီၤဖံးတဖၣ်န့ၣ်လီၤ.”",
			"12": "<sup>12</sup> သၢသီဝံၤအလီၢ်ခံန့ၣ်, စီၤယၤရၤဘၣ်ဒီးကယဲၢ်ပှၤဂီၢ်မုၢ်ခဲ လၢာ်က့ၤကဒါက့ၤဆူစီၤပၤရဃၤဘၣ်အအိၣ်, ဒ်အဝဲမၤလိာ်တ့ၢ်အဝဲသ့ၣ်အသိးန့ၣ်လီၤ.",
			"13": "<sup>13</sup> စီၤပၤကွၢ်ကပာ်ကွံာ်ပှၤသးပှၢ်တဖၣ်အတၢ်ဟ့ၣ်ကူၣ်ဒီးကတိၤတၢ်ဆူၣ် မီၤဃီၤဆူပှၤဂီၢ်မုၢ်, ဒ်ပှၤသးစၢ်တဖၣ်ဟ့ၣ်ကူၣ်တ့ၢ်ဝဲအသိးန့ၣ်လီၤ.",
			"14": "<sup>14</sup> အဝဲစံးဝဲ, “ယပၢ်ပာ်လီၤတၢ်ဝံတၢ်ယိးအဃၢတဖၣ်လၢသုဖီခိၣ် လီၤ. ယကမၤဃၢဒိၣ်ထီၣ်ဒၣ်လဲာ်အီၤန့ၣ်လီၤ. အဝဲဖျ့သုလၢနီၣ်ဖျ့တဖၣ်, ယဲယကတီၢ်သုလၢနီၣ်တီၢ်တဖၣ်လၢပှၤတီၢ်ဂီၤဖံးန့ၣ်လီၤ.”",
			"15": "<sup>15</sup> တၢ်အံၤ, မ့ၢ်ယွၤ, ကစၢ်ယွၤအတၢ်ဘၣ်သးလၢကမၤလၢပှဲၤထီၣ်တၢ်လၢ အဝဲစံးဘၣ်တ့ၢ်စီၤနဘးအဖိခွါစီၤယၤရၤဘၣ်ခီဖျိ, ဝံအဃံယၤလၢဝ့ၢ်ၡံလိၤန့ၣ်လီၤ. လၢတၢ်အံၤအဃိစီၤပၤတကနၣ်ဃုာ်ဘၣ်ပှၤဂီၢ်မုၢ်နီတစဲးဘၣ်.",
			"16": "<sup>16</sup> တုၤပှၤဂီၢ်မုၢ်ထံၣ်တ့ၢ်လၢစီၤပၤတဒိကနၣ်အဝဲသ့ၣ်ဘၣ်ဒီး, အဝဲသ့ၣ်ကိးထီၣ်ဝဲ, “ထုးလီၤကွံာ်, စီၤဒၤဝံးဒီးအဟံၣ်ဖိ ဃီဖိလၢစီၤပၤအလီၢ်န့ၣ်တက့ၢ်. အဝဲသ့ၣ်မၤတ့ၢ်တၢ်လၢပဂီၢ်မနုၤ လဲၣ်. အံၣ်စရ့လးအပှၤသ့ၣ်ဧၢ, မ်ပက့ၤဆူဟံၣ်န့ၣ်တက့ၢ်. မ်စီၤရဃၤဘၣ်ကွၢ်လီၤက့ၤဒၣ်အသးဒၣ်ဝဲန့ၣ်တက့ၢ်.”",
			"17": "<sup>17</sup> လၢတၢ်န့ၣ်အဃိ, အံၣ်စရ့လးအပှၤဂီၢ်မုၢ်ပူထီၣ်တၢ်, ဒီးပာ်တီၢ်စီၤရဃၤဘၣ်ဒ်စီၤပၤထဲဒၣ်လၢပှၤဂီၢ်မုၢ်လၢအအိၣ် ဆိးတ့ၢ်လၢယူဒၤအလီၢ်ကဝီၤတဖၣ်အဂီၢ်ဧိၤန့ၣ်လီၤ.",
			"18": "<sup>18</sup> တုၤနုၤတစု, စီၤပၤရဃၤဘၣ်ဆှၢလီၤစီၤအဒိၤနံရၣ်, လၢအမ့ၢ်ပှၤအဒိၣ်တဂၤလၢအကွၢ်ထွဲပှၤလၢတၢ်မၢဆူၣ်အီၤလၢကုၢ် အတၢ်မၤအပူၤ, ဒ်သိးကလဲၤဆူပှၤအံၣ်စရ့လးဖိတဖၣ်အအိၣ်န့ၣ်လီၤ. ဘၣ်ဆၣ်အဝဲသ့ၣ်ကွံာ်သံကွံာ်အီၤလၢလၢၢ်န့ၣ်လီၤ. လၢတၢ်မၤအသးအံၤအဃိ, စီၤရဃၤဘၣ်ဒိးထီၣ်အလ့ၣ်ကဟၣ်ချ့ချ့ ဒီးဃ့ၢ်ပူၤဖျဲးကွံာ်အသးဆူဝ့ၢ်ယရူၤၡလ့ၣ်န့ၣ်လီၤ.",
			"19": "<sup>19</sup> စးထီၣ်လၢန့ၣ်လံၤလံၤအံၣ်စရ့လးအကလံၤစိးအပှၤဂီၢ်မုၢ်တဖၣ် အိၣ်ဝဲလၢတၢ်ပူထီၣ်ထီဒါစီၤဒၤဝံးအစၢၤအသွဲၣ်အတၢ်ပၢတၢ် ပြးအပူၤန့ၣ်လီၤ."
		},
		"11": {
			"1": "<sup>1</sup> တုၤစီၤပၤရဃၤဘၣ်လဲၤတုၤဝဲဆူဝ့ၢ်ယရူၤၡလ့ၣ်န့ၣ်, အဝဲကိးဖှိၣ်ပှၤသုးဖိအဂ့ၤကတၢၢ်တကလီၤဃိးကလးဂၤလၢပှၤဘံၣ် ယၤမံၣ်ဒီးပှၤယူဒၤဖိအဒူၣ်တဖၣ်အပူၤန့ၣ်လီၤ. အဝဲတိာ်ပာ်လဲၢဆူတၢ်ဒုးအပူၤဒီးမၤန့ၢ်က့ၤအတၢ်စိတၢ်ကမီၤ လၢအံၣ်စရ့လးကလံၤစိးအဒူၣ်တဖၣ်အဖီခိၣ်န့ၣ်လီၤ.",
			"2": "<sup>2</sup> ဘၣ်ဆၣ်, ယွၤတဲဘၣ်ဝံၡမါယၤ,",
			"3": "<sup>3</sup> လၢကတဲဘၣ်တၢ်ကစီၣ်အံၤဆူစီၤပၤရဃၤဘၣ်ဒီးဆူကယဲၢ်ဒူၣ်တဖၣ် လၢဘံၣ်ယၤမံၣ်ဒီးယူဒၤအပူၤ, အပှၤဂီၢ်မုၢ်တဖၣ်အအိၣ်န့ၣ်လီၤ.",
			"4": "<sup>4</sup> “ဒုးတၢ်ဒီးသုပှၤအံၣ်စရ့လးဖိသကိးသကိးဒီးသုန့ၣ်တ ဂ့ၤ. က့ၤကဒါက့ၤဆူသုဟံၣ်ကိးဂၤန့ၣ်တက့ၢ်. တၢ်လၢအမၤတ့ၢ်အသးအံၤ, မ့ၢ်ယတၢ်ဘၣ်ယသးန့ၣ်လီၤ.” အဝဲသ့ၣ်စူၢ်တ့ၢ်ယွၤအတၢ်မၤလိာ်ဒီးတလဲၤထီၣ်ဒုးစီၤယၤရၤဘၣ် န့ၣ်ဘၣ်.",
			"5": "<sup>5</sup> စီၤရဃၤဘၣ်အိၣ်ဆိးဝဲလၢဝ့ၢ်ယရူၤၡလ့ၣ်ဒီးဘှီထီၣ်က့ၤယူဒၤ ဒီးဘံၣ်ယၤမံၣ်အဝ့ၢ်လၢလာ်တဖၣ်အံၤအတိာ်ဧိၤတာ်ဧိၤန့ၣ်လီၤ.",
			"6": "<sup>6</sup> ဝ့ၢ်ဘ့ၤသလ့ဃ့ၣ်, ဝ့ၢ်ဧ့ၤတၣ်, ဝ့ၢ်တကိၤ,",
			"7": "<sup>7</sup> ဝ့ၢ်ဘ့ၤသစူၢ်, ဝ့ၢ်ၡိၤကိၤ, ဝ့ၢ်ဧးဒူးလၣ်,",
			"8": "<sup>8</sup> ဝ့ၢ်ကၤသး, ဝ့ၢ်မရ့ၡၤ, ဝ့ၢ်စံဖး,",
			"9": "<sup>9</sup> ဝ့ၢ်အဒိရဲၣ်, ဝ့ၢ်လၤကံၣ်, ဝ့ၢ်ဧစ့ကၤ,",
			"10": "<sup>10</sup> ဝ့ၢ်စိးရၤ, ဝ့ၢ်အးယၤလိၣ်ဒီးဝ့ၢ်ဃ့ဘြိၣ်သ့ၣ်တဖၣ်န့ၣ်လီၤ.",
			"11": "<sup>11</sup> အဝဲမၤကျၢၤဝ့ၢ်တဖၣ်န့ၣ်အတိာ်ဧိၤတာ်ဧိၤကျၢၤကျၢၤ, ဒီးဃုထၢပာ်လီၤပဒိၣ်ဖးဒိၣ်တဂၤ, လၢဝ့ၢ်တဖျၢၣ်စုာ်စုာ်အ ဂီၢ်, ဒီးလၢဝ့ၢ်တဖျၢၣ်စုာ်စုာ်အပူၤန့ၣ်, အဝဲပာ်ဖှိၣ်တၢ်တဖၣ်လၢ အမ့ၢ်ဝဲ, တၢ်အီၣ်တၢ်အီ, သ့ၣ်စၤယံးအသိဒီးစပံးထံ, ဒီးကတီၤတဖၣ်ဒီးနးတဖၣ်စ့ၢ်ကီးန့ၣ်လီၤ.",
			"12": "<sup>12</sup> လၢကျဲဒ်သိးအံၤန့ၣ်, အဝဲဟံးဃာ်ကျၢၤ, ယူဒၤဒီးဘံၣ်ယၤမံၣ် လၢအဝဲအတၢ်ပၢဆှၢအဖီလာ်န့ၣ်လီၤ.",
			"13": "<sup>13</sup> ပှၤလုၢ်တၢ်အခိၣ်တဖၣ်ဒီးပှၤလ့ၤဝံဖိတဖၣ်လၢကယဲၢ်အံၣ်စရ့လး အလီၢ်ကဝီၤပူၤန့ၣ်ဟဲဝဲဆူကလံၤထံး, ဆူကီၢ်ယူဒၤန့ၣ်လီၤ.",
			"14": "<sup>14</sup> ပှၤလ့ၤဝံဖိတဖၣ်ပာ်တ့ၢ်ကွံာ်အဝဲသ့ၣ်တၢ်အီၣ်ဆၣ်အလီၢ်လါဟ့တ ဖၣ်, ဒီးအတၢ်အိၣ်ဆိးတၢ်လီၢ်အဂၤတဖၣ်, ဒီးဟဲသုးဆူကီၢ်ယူဒၤဒီး ဝ့ၢ်ယရူၤၡလ့ၣ်န့ၣ်လီၤ. အဂ့ၢ်ဒ်အံၤ, အံၣ်စရ့လးအစီၤပၤယၤရၤဘၣ်ဒီးပှၤလၢအထီၣ်အလီၢ် တဖၣ်တပျဲဘၣ်အဝဲသ့ၣ်မၤတၢ်ဒ်ယွၤအပှၤလုၢ်တၢ်အခိၣ်တဖၣ်အသိးအဃိ န့ၣ်လီၤ.",
			"15": "<sup>15</sup> စီၤယၤရၤဘၣ်ဃုထၢပာ်လီၤအကစၢ်ဒၣ်ဝဲအပှၤလုၢ်တၢ်အခိၣ်တဖၣ်လၢ ကမၤတၢ်ဖဲလၢပှၤဘါတၢ်ဂီၤတၢ်ဖီၣ်တဖၣ်ဘါတၢ်အလီၢ်, ဒီးလၢကဘူၣ်ထီၣ်ဘါထီၣ်တၢ်ဝံတၢ်နါတဖၣ်ဒီးတၢ်ဂီၤတၢ်ဖီၣ်တဖၣ် လၢအဝဲသိဝဲ, ဒ်ဂီၤဖံးဖါအဂီၤတဖၣ်န့ၣ်လီၤ.",
			"16": "<sup>16</sup> ပှၤဂီၢ်မုၢ်လၢကယဲၢ်အံၣ်စရ့လးအဒူၣ်တဖၣ်အပူၤ, လၢအသးအိၣ်နီၢ်နီၢ်လၢကဘူၣ်ထီၣ်ဘါထီၣ်ယွၤ, အံၣ်စရ့လးအကစၢ်ယွၤန့ၣ်, ပိာ်ထီၣ်ပှၤလ့ၤဝံဖိတဖၣ်အခံဆူ ဝ့ၢ်ယရူၤၡလ့ၣ်, ဒ်သိးကလုၢ်ထီၣ်ဘၣ်တၢ်လုၢ်တၢ်ပာ်တဖၣ်ဆူယွၤ, အဝဲသ့ၣ်အမိၢ်ပၢ်ဖံဖုလၢပျၢၤတဖၣ်အကစၢ်ယွၤအအိၣ်န့ၣ်လီၤ.",
			"17": "<sup>17</sup> တၢ်အံၤမ့ၢ်တၢ်လၢအမၤဆူၣ်ထီၣ်ယူဒၤအဘီအမုၢ်အဂံၢ်အဘါ, ဒီးအဝဲသ့ၣ်မၤစၢၤဆီၣ်ထွဲစီၤၡလိၤမိၤအဖိခွါစီၤရဃၤဘၣ် လၢသၢနံၣ်အတီၢ်ပူၤ, ဒီးအိၣ်ဆိးဝဲဒ်အဝဲသ့ၣ်မၤတ့ၢ်ဝဲလၢစီၤပၤဒၤဝံးစီၤပၤ ၡလိၤမိၤအတၢ်ပၢအဖီလာ်အသိးန့ၣ်လီၤ.",
			"18": "<sup>18</sup> စီၤရဃၤဘၣ်ဟံးန့ၢ်အမါလၢစီၤဒၤဝံးအဖိခွါစီၤယရံမိးအဖိ မုၣ်နီၢ်မၤဃလ့း, လၢအမိၢ်န့ၣ်မ့ၢ်စီၤယံးၡဲအဖိခွါစီၤအလံအာ်အဖိမုၣ်နီၢ် အဘံဃယ့းလးန့ၣ်လီၤ.",
			"19": "<sup>19</sup> အဝဲသ့ၣ်အိၣ်ဒီးအဖိခွါသၢဂၤလၢအမ့ၢ်စီၤယဧူၤၡး, စီၤၡမၤရယၤဒီးစီၤစၤဟၣ်န့ၣ်လီၤ.",
			"20": "<sup>20</sup> လၢအလီၢ်ခံန့ၣ်ဟံးန့ၢ်အမါလၢစီၤအးဘၡါလိၣ်အဖိမုၣ်နီၢ်မၤ ကၤ, ဒီးအဝဲသ့ၣ်အိၣ်ဒီးအဖိခွါလွံၢ်ဂၤလၢအမ့ၢ်, စီၤဘံယၤ, စီၤဧၤတဲ, စီၤစံစၤဒီးစီၤၡလိမံးန့ၣ်လီၤ.",
			"21": "<sup>21</sup> စီၤရဃၤဘၣ်အိၣ်ဒီးအမါခဲလၢာ်တဆံဃိးဂၤ, ဒီးအသံၣ်မါဃုဆံဂၤန့ၣ်လီၤ. အဖိခွါအိၣ်ဝဲခံဆံဃိးဂၤ ဒီးအဖိမုၣ်အိၣ်ဝဲအဂၤဃုဆံန့ၣ်လီၤ. လၢအမါဒီးအသံၣ်မါတဖၣ်ခဲလၢာ်အကျါန့ၣ်အဲၣ်အမါနီၢ်မၤကၤ အဒိၣ်ကတၢၢ်လီၤ.",
			"22": "<sup>22</sup> အဝဲသ့ၣ်ဘၣ်သူၣ်ဘၣ်သးဒီးကွၢ်မဲာ်အဖိခွါစီၤအဘံယၤ, လၢကယဲၢ်အဖိခဲလၢာ်အကျါဒီးဃုထၢအီၤဒ်ပှၤတဂၤလၢကကဲ ထီၣ်စီၤပၤလၢအလီၢ်န့ၣ်လီၤ.",
			"23": "<sup>23</sup> လၢတၢ်ကူၣ်သ့အပူၤန့ၣ်, စီၤရဃၤဘၣ်ဟ့ၣ်မူဟ့ၣ်ဒါလီၤအဖိခွါ တဖၣ်ဒီးပာ်လီၤအဝဲသ့ၣ်သကုၤလၢယူဒၤဒီးဘံၣ်ယၤမံၣ်အဝ့ၢ်အိၣ် ဒီးတိာ်ဧိၤတာ်ဧိၤတဖၣ်အပူၤန့ၣ်လီၤ. အဝဲဟ့ၣ်လီၤဆီၣ်ထွဲအဝဲသ့ၣ်ဒိၣ်ဒိၣ်အါအါဒီးဃုန့ၢ်အဝဲသ့ၣ် လၢအမါတဖၣ်အါဂၤန့ၣ်လီၤ."
		},
		"12": {
			"1": "<sup>1</sup> တဘျီဖဲစီၤရဃၤဘၣ်မၤဂၢၢ်ထီၣ်မၤကျၢၤထီၣ်ဝဲအဝဲအတၢ်စိ တၢ်ကမီၤဒ်စီၤပၤအသိးဝံၤအလီၢ်ခံန့ၣ်, အဝဲဒီးကယဲၢ်ပှၤဂီၢ်မုၢ်ခဲလၢာ်လဲၤသဒၣ်ကွံာ်ယူဒၤအတၢ်သိၣ်တၢ် သီလၢယွၤဟ့ၣ်လီၤဝဲန့ၣ်လီၤ.",
			"2": "<sup>2</sup> လၢစီၤရဃၤဘၣ်ပၢတၢ်ယဲၢ်နံၣ်တနံၣ်အပူၤန့ၣ်, အဝဲသ့ၣ်အတၢ်သးတတီဒီးယွၤဘၣ်တၢ်စံၣ်ညီၣ်အီၤန့ၣ်လီၤ. ကီၢ်အဲၤကူပတူးအစီၤပၤၡံၡးဟဲဒုးဝ့ၢ်ယရူၤရှလ့ၣ်,",
			"3": "<sup>3</sup> ဒီးသုးမုၢ်တဖုလၢအအိၣ်ဝဲဒီးလ့ၣ်ကဟၣ်အဆိ တကထိခံကယၤ, ပှၤဒိးကသ့ၣ်သုးဖိ ဃုကလး ဂၤ, ဒီးသုးဖိအါအါဂီၢ်ဂီၢ်လၢတၢ်ဂံၢ်အီၤတသ့ဘၣ်, လၢအကျါအိၣ်ဃုာ်ဝဲဒီးပှၤလူဘးဖိ, ပှၤစူၤကံၤဖိဒီးပှၤကူၤၡးအသုးဖိတဖၣ်န့ၣ်လီၤ.",
			"4": "<sup>4</sup> အဝဲမၤန့ၢ်ကွံာ်, ယူဒၤအဝ့ၢ်တဖၣ်လၢအအိၣ်ဒီးတိာ်ဧိၤတာ်ဧိၤ, ဒီးလဲၤထီၣ်ဝဲယံၤတုၤလၢဝ့ၢ်ယရူၤရှလ့ၣ်န့ၣ်လီၤ.",
			"5": "<sup>5</sup> ဝံၡမါယၤလဲၤဃီၤဆူစီၤပၤရဃၤဘၣ်ဒီးယူဒၤဖိအခိၣ်အနၢ်တဖၣ် အအိၣ်န့ၣ်လီၤ. အဝဲသ့ၣ်ဟဲပာ်ဖှိၣ်အသးလၢဝ့ၢ်ယရူၤရှလ့ၣ်အပူၤဒ်သိးကဃ့ၢ်ပူၤ ဖျဲးအသးလၢစီၤပၤၡံၡးအဂီၢ်န့ၣ်လီၤ. ဝံစံးဘၣ်အဝဲသ့ၣ်, “အဝဲအံၤမ့ၢ်ယွၤအတၢ်ကစီၣ်လၢသုဂီၢ်န့ၣ်လီၤ. သုလဲၤသဒၣ်ကွံာ်တ့ၢ်လံယၤအဃိဒီး, ခဲအံၤယလဲၤသဒၣ်သု ဒီးဟ့ၣ်လီၤကွံာ်သုဆူစီၤၡံၡးအစုပူၤန့ၣ်လီၤ.”",
			"6": "<sup>6</sup> စီၤပၤဒီးပှၤခိၣ်ပှၤနၢ်တဖၣ်အၢၣ်လီၤဝဲလၢအဝဲသ့ၣ်မၤတ့ၢ်တၢ် ဒဲးဘးဒီးအဝဲသ့ၣ်စံးဝဲ, “တၢ်လၢယွၤမၤဝဲန့ၣ်, တီဝဲလိၤဝဲလီၤ.”",
			"7": "<sup>7</sup> တုၤယွၤထံၣ်တၢ်အံၤန့ၣ်, အဝဲကတိၤကဒီးတၢ်ဒီးဝံၡမါယၤဒီး စံးဘၣ်အီၤ, “မ့ၢ်လၢအဝဲသ့ၣ်အၢၣ်လီၤအတၢ်ဒဲးဘးအဃိယတမၤဟးဂီၤအဝဲသ့ၣ် ဘၣ်. မ့မ့ၢ်ဖဲစီၤပၤၡံၡးဟဲဒုးတၢ်န့ၣ်, ယကမၤပူၤဖျဲးအဝဲသ့ၣ်ယူာ်ယူာ်ဖိလီၤ. ဝ့ၢ်ယရူၤရှလ့ၣ်တကလၢၢ်ဘၣ်ယတၢ်သးဒိၣ်ထီၣ်လၢာ်အခၢးဒံးဘၣ်,",
			"8": "<sup>8</sup> မ့မ့ၢ်စီၤပၤၡံၡးကမၤနၢၤအဝဲသ့ၣ်, ဒီးအဝဲသ့ၣ်ကမၤလိန့ၢ် တၢ်လီၤဆီလၢတၢ်မၤယတၢ်မၤဒီးတၢ်မၤဟီၣ်ခိၣ်အပှၤပၢတၢ်တဖၣ် အတၢ်မၤအဘၢၣ်စၢၤန့ၣ်လီၤ.”",
			"9": "<sup>9</sup> စီၤပၤၡံၡးဟဲဃီၤဆူဝ့ၢ်ယရူၤရှလ့ၣ်ဒီးဟံးန့ၢ်ကွံာ်တၢ်ပာ် ဖှိၣ်လုၢ်ဒိၣ်ပှ့ၤဒိၣ်တဖၣ်လၢယွၤအတၢ်လုၢ်ဟံၣ်ဒီးလၢစီၤပၤ အနီပူၤန့ၣ်လီၤ. အဝဲဟံးန့ၢ်ကွံာ်တၢ်ခဲလၢာ်ပၣ်ဃုာ်ဒီးကတီၤထူတဖၣ်လၢစီၤပၤ ၡလိၤမိၤမၤတ့ၢ်ဝဲန့ၣ်လီၤ.",
			"10": "<sup>10</sup> လၢတၢ်မၤပှဲၤတၢ်တဖၣ်န့ၣ်အလီၢ်အဂီၢ်, စီၤရဃၤဘၣ်မၤကတီၤတိၢ် ဘီတဖၣ်ဒီးအးလီၤဝဲဆူပှၤပၢၤတၢ်ဖိအခိၣ်တဖၣ်လၢအအိၣ်မူအိၣ် ဒါလၢတၢ်ပၢၤစီၤပၤအနီအတြဲၤဖးဒိၣ်တဖၣ်အဂီၢ်အအိၣ်န့ၣ်လီၤ.",
			"11": "<sup>11</sup> တဘျီလၢ်လၢ်ဖဲစီၤပၤလဲၤဃီၤဆူယွၤအတၢ်လုၢ်ဟံၣ်န့ၣ်, ပှၤခိးတၢ်ဖိတဖၣ်စိာ်ထီၣ်ကတီၤတဖၣ်, ဝံၤဒီးက့ၤပာ်ကဒါက့ၤ ဝဲလၢပှၤခိးတၢ်ဖိအဒၢးပူၤန့ၣ်လီၤ.",
			"12": "<sup>12</sup> မ့ၢ်လၢအဝဲဆီၣ်လီၤအသးလၢယွၤအဖီလာ်အဃိ, ယွၤအတၢ်သးဒိၣ်ထီၣ်တမၤဟးဂီၤကွံာ်အီၤလၢာ်လၢာ်ဆ့ဆ့ဘၣ်. ဒီးတၢ်ခဲလၢာ်လဲၤအသးဂ့ၤဂ့ၤဘၣ်ဘၣ်လၢယူဒၤအဂီၢ်န့ၣ်လီၤ.",
			"13": "<sup>13</sup> စီၤရဃၤဘၣ်ပၢတ့ၢ်တၢ်လၢဝ့ၢ်ယရူၤရှလ့ၣ်အပူၤဒီးမၤဆူၣ်ထီၣ် အစိကမီၤဒ်စီၤပၤအသိးန့ၣ်လီၤ. ဖဲအဝဲကဲထီၣ်စီၤပၤန့ၣ်အသးအိၣ်ဝဲလွံၢ်ဆံတနံၣ်, ဒီးပၢတၢ်တဆံနွံနံၣ်လၢဝ့ၢ်ယရူၤရှလ့ၣ်, ဝ့ၢ်လၢယွၤဃုထၢတ့ၢ်ဝဲလၢကယဲၢ်အံၣ်စရ့လးအလီၢ်ကဝီၤအပူၤဒ် တၢ်လီၢ်တတီၤလၢအဝဲကဘၣ်တၢ်ဘူၣ်ထီၣ်ဘါထီၣ်အီၤအဂီၢ်န့ၣ်လီၤ. စီၤရဃၤဘၣ်အမိၢ်န့ၣ်မ့ၢ်နီၢ်နၤဧမၤ, ပှၤလၢကီၢ်ဧၣ်မိၣ်န့ၣ်လီၤ.",
			"14": "<sup>14</sup> အဝဲမၤတ့ၢ်တၢ်လၢအအၢအသီ, မ့ၢ်လၢအဝဲတကျဲးစၢးဃုထံၣ်ယွၤ အတၢ်ဘၣ်အသးအဃိလီၤ.",
			"15": "<sup>15</sup> စီၤရဃၤဘၣ်အတၢ်မၤတဖၣ်စးထီၣ်လၢအခီၣ်ထံးတုၤလၢအကတၢၢ်ဒီး အဝဲအဟံၣ်ဖိဃီဖိအတၢ်ကွဲးနီၣ်ကွဲးဃါတဖၣ်, ဘၣ်တၢ်ထံၣ်န့ၢ်အီၤလၢ, ဝံၡမါယၤအလံာ်တၢ်စံၣ်စိၤတဲစိၤအပူၤ, ဒီးဝံယံးဒိၤအတၢ်စံၣ်စိၤတဲစိၤအပူၤန့ၣ်လီၤ. စီၤရဃၤဘၣ်ဒီးစီၤယၤရၤဘၣ်အိၣ်ဒီးအတၢ်ဒုးလိာ်အသးတဂၤဒီး တဂၤတထံၣ်ဃီန့ၣ်လီၤ.",
			"16": "<sup>16</sup> စီၤရဃၤဘၣ်သံဒီးဘၣ်တၢ်ခူၣ်လီၤကွံာ်အီၤလၢစီၤပၤအတၢ်သွၣ် ခိၣ်တဖၣ်လၢစီၤဒၤဝံးအဝ့ၢ်ပူၤ, ဒီးအဖိခွါစီၤအဘံယၤကဲထီၣ်စီၤပၤလၢအလီၢ်န့ၣ်လီၤ."
		},
		"13": {
			"1": "<sup>1</sup> ဖဲအံၣ်စရ့လးအစီၤပၤယၤရၤဘၣ်ပၢတၢ်တဆံဃိးနံၣ်တနံၣ်အပူၤန့ၣ်, စီၤအဘံယၤကဲထီၣ်ကီၢ်ယူဒၤအစီၤပၤ,",
			"2": "<sup>2</sup> ဒီးအဝဲပၢတ့ၢ်တၢ်ဖဲဝ့ၢ်ယရူၤၡလ့ၣ်အပူၤသၢနံၣ်န့ၣ်လီၤ. အဝဲအမိၢ်မ့ၢ်နီၢ်မံၤကါယၤ, ပှၤလၢဝ့ၢ်ကံဘဧၤ, စီၤအူရံၤအ့လးအဖိမုၣ်န့ၣ်လီၤ. တၢ်ဒုးတၢ်ယၤမၤအသးလၢ စီၤအဘံယၤဒီးစီၤယၤရၤဘၣ်အဘၢၣ်စၢၤန့ၣ်လီၤ.",
			"3": "<sup>3</sup> စီၤအဘံယၤပာ်ဖှိၣ်ထီၣ်သုးမုၢ်တဖုလၢအအိၣ်ဒီးပှၤသုးဖိ လွံၢ်ကလီၢ် ဂၤဒီးစီၤယၤရၤဘၣ်ခီၣ်ဆၢအီၤဒီးသုးမုၢ်တဖုလၢ အအိၣ်ဒီးသုးဖိဃိးကလီၢ် ဂၤန့ၣ်လီၤ.",
			"4": "<sup>4</sup> သုးမုၢ်တဖၣ်ကွၢ်ဆၢၣ်မဲာ်လိာ်အသးလၢကီၢ်အ့ဖရဲၣ်ကစၢၢ်ကလိအကျါ န့ၣ်လီၤ. စီၤပၤအဘံယၤလဲၤထီၣ်ဆူကစၢၢ်စမၤရဲၣ်အလိၤဒီးကိးထီၣ်ဆူ စီၤယၤရၤဘၣ်ဒီးပှၤအံၣ်စရ့လးဖိသ့ၣ်တဖၣ်အအိၣ်, ဒီးစံးဝဲဒၣ် “ဒိကနၣ်ယၤတက့ၢ်.",
			"5": "<sup>5</sup> မ့ၢ်သုတသ့ၣ်ညါလၢယွၤ, အံၣ်စရ့လးအကစၢ်ယွၤ, မၤတ့ၢ်တၢ်အၢၣ်လီၤအီလီၤလၢတၢ်မၤဟးဂီၤအီၤတန့ၢ်ဘၣ်တမံၤဒီးစီၤဒၤဝံး, ဒီးဟ့ၣ်လီၤအီၤဒီးအစၢၤအသွဲၣ်တဖၣ်လၢစီၤပၤအလီၢ်အလၤ, လၢအံၣ်စရ့လးအဖီခိၣ်လီၤစိၤလီၤထီန့ၣ်ဘၣ်ဧါ.",
			"6": "<sup>6</sup> စီၤနဘးအဖိခွါစီၤယၤရၤဘၣ်ပူထီၣ်ထီဒါတ့ၢ်စီၤၡလိၤမိၤ, လၢအမ့ၢ်အဝဲအစီၤပၤန့ၣ်လီၤ.",
			"7": "<sup>7</sup> လၢခံ, အဝဲပာ်ဖှိၣ်ထီၣ်ပှၤအၢပှၤသီဖိလၢတဂိာ်တသီၣ်တၢ်တဖု ဒီးအဝဲသ့ၣ်မၤဆူၣ်စီၤၡလိၤမိၤအဖိခွါစီၤရဃၤဘၣ်လၢကမၤ ထွဲအဝဲသ့ၣ်အတၢ်ဘၣ်အသးအခံန့ၣ်လီၤ. စီၤရဃၤဘၣ်အသးစၢ်ဒံးဒိၣ်မးဒီးအတၢ်လဲၤခီဖျိစှၤဒံးဒိၣ် မးလၢကထီဒါဆၢအဝဲသ့ၣ်န့ၣ်ဘၣ်.",
			"8": "<sup>8</sup> ခဲကနံၣ်အံၤ, သုကူၣ်ထီၣ်လၢသုကဒုးတၢ်ထီဒါစီၤပၤအတၢ်စိ တၢ်ကမီၤ, လၢယွၤဟ့ၣ်တ့ၢ်စီၤဒၤဝံးအစၢၤအသွဲၣ်တဖၣ်န့ၣ်လီၤ. သုအိၣ်ဒီးသုသုးမုၢ်ဖးဒိၣ်တဖုဒီးသုအိၣ်ဒီးဂီၤဖံးဖါ ထူအဂီၤတဖၣ်လၢစီၤယၤရၤဘၣ်တ့န့ၢ်တ့ၢ်သုဒ်သိးကမ့ၢ်သုကစၢ် တဖၣ်န့ၣ်လီၤ.",
			"9": "<sup>9</sup> သုဟီထီၣ်ကွံာ်တ့ၢ်ယွၤအပှၤလုၢ်တၢ်အခိၣ်တဖၣ်လၢအမ့ၢ်စီၤအၤ ဟရိၣ်အစၢၤအသွဲၣ်တဖၣ်, ဒီးသုဟီထီၣ်ကွံာ်တ့ၢ်ပှၤလ့ၤဝံ ဖိတဖၣ်န့ၣ်လီၤ. လၢအဝဲသ့ၣ်အလီၢ်န့ၣ်သုဃုထၢပာ်လီၤပှၤလုၢ် တၢ်အခိၣ်တဖၣ်ဒ်ပှၤကလုာ်ဂၤတဖၣ်မၤဝဲအသိးန့ၣ်လီၤ. ပှၤတဂၤလၢ်လၢ်လၢအဟဲစိာ်ဂီၤဖံးဖါတဒုမ့ၢ်ဂ့ၤ, သိနွံဒုမ့ၢ်ဂ့ၤန့ၣ်, ပာ်စီဆှံထီၣ်အသး, ဒ်ပှၤလုၢ်တၢ်အခိၣ်တဂၤသ့ဝဲလၢတၢ်တဖၣ်လၢသုကိးအီၤလၢသုကစၢ် တဖၣ်, အဂီၢ်န့ၣ်လီၤ.",
			"10": "<sup>10</sup> မ့မ့ၢ်, ပဝဲပမၤဒံးယွၤ, ပကစၢ်ယွၤအတၢ်မၤဒီးတလဲၤသဒၣ်ဘၣ်အီၤ ဘၣ်. ပှၤလုၢ်တၢ်အခိၣ်တဖၣ်လၢအဟဲလီၤစၢၤလၢစီၤအၤဟရိၣ်, မၤဝဲအတၢ်မူအဒါတဖၣ်, ဒီးပှၤလ့ၤဝံဖိတဖၣ်မၤစၢၤအဝဲသ့ၣ် န့ၣ်လီၤ.",
			"11": "<sup>11</sup> ကိးမုၢ်ဂီၤဒဲးဒီးကိးမုၢ်ဟါဒဲးန့ၣ်, ပှၤလုၢ်တၢ်အခိၣ်တဖၣ်, လုၢ်ထီၣ်ယွၤလၢတၢ်နၢမူဒီးဆၣ်ဖိကီၢ်ဖိဒ်တၢ်လုၢ်ဆူးကဲၤဒီ ဒုအတၢ်လုၢ်တၢ်ပာ်တဖၣ်န့ၣ်လီၤ. အဝဲသ့ၣ်လုၢ်ထီၣ်တၢ်လုၢ်တၢ်ပာ်အကိၣ်လၢစီၢ်နီၤခိၣ်တဖျၢၣ်လၢတၢ် မၤကဆှီအီၤဒ်တၢ်အလုၢ်အလၢ်အိၣ်ဝဲအသိး, ဒီးကိးမုၢ်ဟါဒဲးန့ၣ်, အဝဲသ့ၣ်ဒွဲၣ်ထီၣ်မ့ၣ်အူဒၢတဖၣ်လၢတၢ် ပာ်မ့ၣ်အူဒၢအလီၢ်လၢတၢ်မၤအီၤဒီးထူတဖၣ်အဖီခိၣ်န့ၣ်လီၤ. ပမၤတၢ်လၢယွၤမၤလိာ်တ့ၢ်ပှၤ, ဘၣ်ဆၣ်သုဝဲသုလဲၤသဒၣ်ကွံာ်အီၤလီၤ.",
			"12": "<sup>12</sup> ကစၢ်ယွၤ, အကစၢ်ဒၣ်ဝဲ, မ့ၢ်ပခိၣ်ပနၢ်ဒီးအဝဲအပှၤလုၢ်တၢ်အခိၣ် တဖၣ်အိၣ်ဖဲအံၤ, ဒီးအကွဲၤတဖၣ်, ကတဲာ်ကတီၤအသးလၢကအူ ထီၣ်ဝဲဒီးကိးဃီၤပှၤဆူတၢ်ဒုးထီဒါသုန့ၣ်လီၤ. အံၣ်စရ့လးအပှၤဂီၢ်မုၢ်သ့ၣ်ဧၢ, ဒုးတၢ်ထီဒါယွၤ, သုမိၢ်ပၢ်ဖံဖုလၢပျၢၤတဖၣ်အကစၢ်ယွၤတဂ့ၤ. သုမၤနၢၤတၢ်တသ့ဘၣ်.”",
			"13": "<sup>13</sup> အခါဖဲန့ၣ်, စီၤယၤရၤဘၣ်ဆှၢလီၤတ့ၢ်အပှၤသုးဖိတနီၤလၢကခိး ခူသူၣ်ဒီးဒုးယူဒၤအသုးမုၢ်လၢတၢ်လီၢ်ခံတခီ, ဖဲပှၤအဂၤတဖၣ်ကွၢ်ဆၢၣ်မဲာ်အဝဲသ့ၣ်လၢတၢ်မဲာ်ညါန့ၣ်လီၤ.",
			"14": "<sup>14</sup> ပှၤယူဒၤဖိတဖၣ်ကွၢ်တရံးတၢ်ဒီးထံၣ်ဝဲလၢအဘၣ်တၢ်ကဝီၤဃာ်အီၤ န့ၣ်လီၤ. အဝဲသ့ၣ်ကိးထီၣ်ယွၤလၢတၢ်မၤစၢၤအဂီၢ်, ဒီးပှၤလုၢ်တၢ်အခိၣ်သ့ၣ်တဖၣ်အူထီၣ်ကွဲၤန့ၣ်လီၤ.",
			"15": "<sup>15</sup> ပှၤယူဒၤဖိတဖၣ်ကိးထီၣ်လၢအကလုၢ်ဖးဒိၣ်, ဒီးလဲၤထီၣ်ဒုးတၢ် လၢစီၤအဘံယၤအတၢ်ဆှၢအီၤန့ၣ်လီၤ. ကစၢ်ယွၤမၤနၢၤကွံာ်စီၤယၤရၤဘၣ်, ဒီးအံၣ်စရ့လးအသုးမုၢ်န့ၣ်လီၤ.",
			"16": "<sup>16</sup> ပှၤအံၣ်စရ့လးဖိတဖၣ်ထွးထီၣ်ဃ့ၢ်ကွံာ်လၢပှၤယူဒၤဖိတဖၣ် အအိၣ်ဒီးကစၢ်ယွၤပျဲပှၤယူဒၤဖိတဖၣ်မၤနၢၤအဝဲသ့ၣ်န့ၣ်လီၤ.",
			"17": "<sup>17</sup> စီၤအဘံယၤဒီးအသုးမုၢ်ဒုးနၢၤဒီးမၤဃၣ်ကွံာ်ပှၤအံၣ်စရ့လး ဖိတဖၣ်ဒိၣ်ဒိၣ်မုၢ်မုၢ်, တုၤအံၣ်စရ့လးအပှၤသုးဖိအဂ့ၤကတၢၢ် ယဲၢ်ကလီၢ်ဂၤဘၣ်တၢ်မၤသံကွံာ်အီၤန့ၣ်လီၤ.",
			"18": "<sup>18</sup> လၢတၢ်န့ၣ်အဃိယူဒၤအပှၤဂီၢ်မုၢ်အိၣ်ဒီးတၢ်မၤနၢၤတၢ်လၢပှၤ အံၣ်စရ့လးဖိတဖၣ်အဖီခိၣ်, မ့ၢ်လၢအဝဲသ့ၣ်သန့ၤအသးလၢယွၤ, အမိၢ်ပၢ်ဖံဖုလၢပျၢၤတဖၣ်အကစၢ်ယွၤအဃိန့ၣ်လီၤ.",
			"19": "<sup>19</sup> စီၤအဘံယၤလူၤထွဲစီၤယၤရၤဘၣ်အသုးမုၢ်အခံဒီးမၤန့ၢ်အဝဲ သ့ၣ်အဝ့ၢ်တနီၤလၢအမ့ၢ်, ဝ့ၢ်ဘ့ၤသ့လး, ဝ့ၢ်ယၡၤနၤ, ဝ့ၢ်အ့ဖရိၣ်ဒီးဒူသဝီတဖၣ်လၢအအိၣ်ဘူးဒီးဝ့ၢ်တဖၣ်အံၤတဖျၢၣ် စုာ်စုာ်န့ၣ်လီၤ.",
			"20": "<sup>20</sup> စီၤယၤရၤဘၣ်တဒိးန့ၢ်ကဒါက့ၤကဒီးအစိအကမီၤဖဲစီၤအဘံယၤ ပၢတၢ်အကတီၢ်နီတစုလၢၤဘၣ်. လၢခံကတၢၢ်ယွၤတီၢ်လီၤအီၤဒီးသံကွံာ်ဝဲဒၣ်န့ၣ်လီၤ.",
			"21": "<sup>21</sup> မ့မ့ၢ်, စီၤအဘံယၤအစိအကမီၤဒိၣ်ထီၣ်ဝဲအါန့ၢ်ဒံးအလီၢ်န့ၣ် လီၤ. အဝဲအမါအိၣ်တဆံလွံၢ်ဂၤ, ဒီးအဖိခွါအိၣ်, ခံဆံခံဂၤဒီးအဖိမုၣ်အိၣ်ဝဲတဆံဃုဂၤန့ၣ်လီၤ.",
			"22": "<sup>22</sup> တၢ်စံၣ်စိၤတဲစိၤဘၣ်ဃးဒီးစီၤအဘံယၤလၢအအိၣ်လီၤတဲာ်, တၢ်လၢအဝဲစံးတ့ၢ်ဒီးတၢ်လၢအဝဲမၤတ့ၢ်န့ၣ်, အိၣ်ကွဲးလၢဝံဧံးဒိၤအတၢ်စံၣ်စိၤတဲစိၤအလံာ်ပူၤန့ၣ်လီၤ."
		},
		"14": {
			"1": "<sup>1</sup> စီၤပၤအဘံယၤသံဝဲဒီးဘၣ်တၢ်ခူၣ်လီၤကွံာ်အီၤလၢစီၤပၤအတၢ် သွၣ်ခိၣ်လၢစီၤဒၤဝံးအဝ့ၢ်ပူၤန့ၣ်လီၤ. အဝဲအဖိခွါစီၤအၤစါကဲထီၣ်စီၤပၤလၢအလီၢ်, ဒီးလၢစီၤအၤစါအတၢ်ပၢအဖီလာ်န့ၣ်ထံကီၢ်အိၣ်ဘၣ်ဝဲမုာ်မုာ် ခုၣ်ခုၣ်လၢဆံဆဲၣ်နံၣ်အတီၢ်ပူၤန့ၣ်လီၤ.",
			"2": "<sup>2</sup> စီၤအၤစါမၤမုာ်တ့ၢ်ယွၤ, အကစၢ်ယွၤအသးခီဖျိမၤတၢ်လၢအဘၣ် ဒီးဂ့ၤဝဲအဃိန့ၣ်လီၤ.",
			"3": "<sup>3</sup> အဝဲသုးကွံာ်ပှၤတခီဘီမုၢ်ဖိအတၢ်လုၢ်လီၢ်တဖၣ်ဒီးပှၤဘါတၢ် ဂီၤတၢ်ဖီၣ်အတၢ်ဘူၣ်ထီၣ်ဘါထီၣ်အလီၢ်တဖၣ်, မၤလီၤကလဲကွံာ်ပှၤဘါတၢ်ဂီၤတၢ်ဖီၣ်အလၢၢ်ထူၣ်စီၤဆှံတဖၣ်, ဒီးကူာ်လီၤကွံာ်ကစၢ်မုၣ်အၡ့ရၤအတၢ်ပနီၣ်တဖၣ်န့ၣ်လီၤ.",
			"4": "<sup>4</sup> အဝဲဟ့ၣ်လီၤအကလုၢ်လၢကီၢ်ယူဒၤအပှၤဂီၢ်မုၢ်ကဘၣ်မၤဒ်ယွၤ, မိၢ်ပၢ်ဖံဖုလၢပျၢၤတဖၣ်အကစၢ်ယွၤအတၢ်ဘၣ်အသး, ဒီးကဘၣ်စူၢ်အဝဲအတၢ်သိၣ်လိတဖၣ်ဒီးအတၢ်မၤလိာ်တဖၣ်န့ၣ်လီၤ.",
			"5": "<sup>5</sup> မ့ၢ်လၢအဝဲမၤဟးဂီၤလၢာ်ကွံာ်ပှၤဘါတၢ်ဂီၤတၢ်ဖီၣ်အတၢ်ဘူၣ်တၢ် ဘါထီၣ်ယွၤအလီၢ်တဖၣ်ဒီးတၢ်ဆူးကဲၤတၢ်နၢမူအတၢ်လုၢ်လီၢ်တ ဖၣ်, လၢကယဲၢ်ကီၢ်ယူဒၤအဝ့ၢ်ခဲလၢာ်အပူၤအဃိအဘီမုၢ်အိၣ်မုာ်အိၣ် ခုၣ်ဝဲလၢအဝဲအတၢ်ပၢအဖီလာ်န့ၣ်လီၤ.",
			"6": "<sup>6</sup> လၢဆၢကတီၢ်တဖၣ်အံၤအပူၤန့ၣ်အဝဲသူၣ်ထီၣ်ဘှီထီၣ်တိာ်ဧိၤတာ် ဧိၤတဖၣ်လၢကီၢ်ယူဒၤအဝ့ၢ်တဖၣ်အဂီၢ်ဒီးလၢတဘျုးနံၣ်အတီၢ်ပူၤ န့ၣ်, တၢ်ဒုးတၢ်ယၤတအိၣ်ဝဲဘၣ်မ့ၢ်လၢယွၤဟ့ၣ်အီၤတၢ်ဃူတၢ်မုာ်အဃိ န့ၣ်လီၤ.",
			"7": "<sup>7</sup> အဝဲတဲဘၣ်ကီၢ်ယူဒၤအပှၤဂီၢ်မုၢ်, “မ်ပမၤဂၢၢ်ထီၣ်ကျၢၤထီၣ် ပဝ့ၢ်တဖၣ်ခီဖျိတၢ်သူၣ်ထီၣ်တၢ်ဒူၣ်တဖၣ်ဒီးတၢးခီခၢၣ်သနၢၣ်တ ဖၣ်, တြဲၤဖးဒိၣ်တဖၣ်လၢဘၣ်တၢ်ကးတံၢ်အီၤဒီးဂိာ်တံၢ်ဃာ်အီၤလၢထး ဖျၢၣ်သ့ဝဲန့ၣ်တက့ၢ်. ပမၤန့ၢ်လံထံဧိၤကီၢ်ဧိၤမ့ၢ်လၢပမၤတ့ၢ်ယွၤ, ပကစၢ်ယွၤအတၢ်ဘၣ်အသးအဃိန့ၣ်လီၤ. အဝဲဒီဒၣ်အိၣ်ပှိၤပှၤဒီး ဟ့ၣ်ပှၤတၢ်ဘံၣ်တၢ်ဘၢလၢတၢ်ကိးကပၤဒဲးအပူၤန့ၣ်လီၤ.” ဒီးလၢတၢ်န့ၣ်အဃိအဝဲသ့ၣ်သူၣ်ထီၣ်ဘှီထီၣ်တၢ်ဒီးဘီၣ်ထီၣ်ညီ ထီၣ်ဝဲဒၣ်န့ၣ်လီၤ.",
			"8": "<sup>8</sup> စီၤပၤအၤစါအိၣ်ဒီးသုးမုၢ်တဖုလၢအပှၤသုးဖိအိၣ်ဝဲ သၢကလီၢ် ဂၤလၢယူဒၤအဒူၣ်, အိၣ်ကံာ်တူာ်ထီၣ်အသးဒီးကတီၤဒီး ဘီတဖၣ်ဒီး, ပှၤ ခံကလီၢ်ဃိးကလးဂၤလၢဘံၣ်ယၤမံၣ်အဒူၣ်, အိၣ်ကံာ်တူာ်အသးဒီးကတီၤဒီးချံၣ်တဖၣ်န့ၣ်လီၤ. အဝဲသ့ၣ်ခဲလၢာ်မ့ၢ်ပှၤဒူပှၤဃိၤဒီးဘၣ်တၢ်သိၣ်လိတ့ၢ်အီၤဂ့ၤ ဂ့ၤဘၣ်ဘၣ်န့ၣ်လီၤ.",
			"9": "<sup>9</sup> ပှၤကူၤၡးဖိလၢအမံၤမ့ၢ်စီၤစ့ရၤဟဲနုာ်လီၤဒုးကီၢ်ယူဒၤ လၢသုးမုၢ်တဖုလၢအပှၤသုးဖိအိၣ်ဝဲ အကလီၢ်တကယၤ ဂၤဒီးအလ့ၣ်ကဟၣ်ဒုးသုးအိၣ်ဝဲအဆိ သၢကယၤ ဒီးလဲၤထီၣ်ဝဲယံၤတုၤဆူဝ့ၢ်မရ့ၡၤန့ၣ်လီၤ.",
			"10": "<sup>10</sup> စီၤအၤစါဟးထီၣ်လၢကလဲၤဒုးအီၤအဂီၢ်, ဒီးပှၤခံခီလိာ်ဟံး န့ၢ်အတၢ်လီၢ်ဖဲကစၢၢ်ကဆူးစဖၤသး, ဘူးဒီးဝ့ၢ်မရ့ၡၤန့ၣ်လီၤ.",
			"11": "<sup>11</sup> စီၤအၤစါဃ့ဘါထုကဖၣ်ဆူယွၤ, အကစၢ်ယွၤအအိၣ်စံးဝဲ, “ယွၤဧၢ, နမၤစၢၤသုးမုၢ်လၢအဂံၢ်အဘါစၢ်ဝဲတဖုသ့ဝဲ ညီကဒၣ်ဒ်ပှၤတဖုလၢအဂံၢ်ဆူၣ်ဘါဆူၣ်အသိးန့ၣ်လီၤ. ယွၤ, ပကစၢ်ယွၤဧၢ, မၤစၢၤပှၤခဲအံၤန့ၣ်တက့ၢ်. အဂ့ၢ်ဒ်အံၤ, ပသန့ၤပသးလၢနၤဒီးလၢနမံၤအပူၤန့ၣ်, ပဟဲထီၣ်လၢပကဒုးတၢ်ထီဒါသုးမုၢ်ဖးဒိၣ်အံၤန့ၣ်လီၤ. ယွၤဧၢ, နမ့ၢ်ပကစၢ်ယွၤလီၤ. ပှၤမုၢ်လၢ်လၢအကမၤနၢၤကွံာ်နၤ တသ့နီတဂၤဘၣ်.”",
			"12": "<sup>12</sup> ယွၤမၤနၢၤကွံာ်ပှၤကူၤၡးဖိအသုးမုၢ်, ဖဲစီၤအၤစါဒီးပှၤ ယူဒၤသုးမုၢ်ဟဲထီၣ်ဒုးအဝဲသ့ၣ်န့ၣ်လီၤ. အဝဲသ့ၣ်ထွးထီၣ်ဃ့ၢ်ကွံာ်ဝဲ,",
			"13": "<sup>13</sup> ဒီးစီၤအၤစါဒီးအဝဲအသုးဖိတဖၣ်လူၤထွဲအဝဲသ့ၣ်ယံၤတုၤလၢ ဝ့ၢ်ကရၢ်န့ၣ်လီၤ. ပှၤကူၤၡးဖိအါအါဂီၢ်ဂီၢ်ဘၣ်တၢ်မၤသံကွံာ်အီၤတုၤဒၣ်လဲာ် သုးမုၢ်ကရၢကရိထီၣ်က့ၤအသးဒီးဒုးတၢ်တသ့လၢၤဘၣ်န့ၣ်လီၤ. အဝဲသ့ၣ်ဘၣ်တၢ်မၤနၢၤကွံာ်အီၤလၢယွၤဒီးအသုးမုၢ်, ဒီးသုးမုၢ်ဟံးထီၣ်ကွံာ်တၢ်ဂုာ်န့ၢ်အါအါကလဲာ်န့ၣ်လီၤ.",
			"14": "<sup>14</sup> တုၤနုၤတစု, အဝဲသ့ၣ်မၤဟးဂီၤကွံာ်ဝ့ၢ်တဖၣ်လၢအအိၣ်ဝးတရံး ဝ့ၢ်ကရၢ်သ့ဝဲ, မ့ၢ်လၢပှၤဂီၢ်မုၢ်ဖဲန့ၣ်တဖၣ်ဘၣ်တၢ်မၤပျံၤမၤဖုးအီၤလၢယွၤ အဃိန့ၣ်လီၤ. သုးမုၢ်ဂုာ်ဆူၣ်ပျိဆူၣ်ကွံာ်ကယဲၢ်ဝ့ၢ်ဒီးမၤန့ၢ်ဘၣ်တၢ်ဂုာ် န့ၢ်အါအါကလဲာ်န့ၣ်လီၤ.",
			"15": "<sup>15</sup> အဝဲသ့ၣ်လဲၤထီၣ်ဒုးစ့ၢ်ကီးပှၤကွၢ်သိတနီၤအသူၣ်ဒဲအလီၢ်တ ဖၣ်, မၤန့ၢ်သိဒီးကီၤလၤအူးအါအါဂီၢ်ဂီၢ်န့ၣ်လီၤ. ဝံၤဒီးအဝဲသ့ၣ်က့ၤကဒါက့ၤဆူဝ့ၢ်ယရူၤၡလ့ၣ်န့ၣ်လီၤ."
		},
		"15": {
			"1": "<sup>1</sup> ကစၢ်ယွၤအသးလီၤဘၣ်လၢစီၤဧိၤဒ့းအဖိခွါစီၤဧစၤရယၤအလိၤ,",
			"2": "<sup>2</sup> ဒီးအဝဲဟးထီၣ်ဒ်သိးကလဲၤထံၣ်စီၤပၤအၤစါအဂီၢ်န့ၣ်လီၤ. ဒီးအဝဲကိးထီၣ်ဝဲ, “စီၤပၤအၤစါဒီးကယဲၢ်ပှၤဂီၢ်မုၢ်လၢ ယူဒၤဒီးဘံၣ်ယၤမံၣ်သ့ၣ်ဧၢ, ဒိကနၣ်ယၤတက့ၢ်. တုၤသုအိၣ်ဒီးယွၤန့ၣ်, ယွၤအိၣ်ဒီးသုန့ၣ်လီၤ. သုမ့ၢ်ဃုထံၣ်န့ၢ်အီၤဒီးအဝဲကပျဲသုထံၣ်န့ၢ်အီၤ, မ့မ့ၢ်, သုမ့ၢ်ဃၣ်ကွံာ်သုသးဒီးအဝဲကပာ်လီၤတဲာ်ကွံာ်သုန့ၣ်လီၤ.",
			"3": "<sup>3</sup> လၢအါနံၣ်အါလါအပူၤန့ၣ်, ကီၢ်အံၣ်စရ့လးအိၣ်မူဝဲ, တအိၣ်ဘၣ်ဒီးကစၢ်ယွၤအမ့ၢ်အတီ, တအိၣ်ဘၣ်ဒီးပှၤလုၢ်တၢ်အခိၣ် တဖၣ်လၢကသိၣ်လိအဝဲသ့ၣ်ဒီးတအိၣ်ဘၣ်ဒီးတၢ်စူၢ်တၢ်နာ်အတၢ်သိၣ် တၢ်သီတမံၤဘၣ်န့ၣ်လီၤ.",
			"4": "<sup>4</sup> ဘၣ်ဆၣ်တုၤတၢ်ကိၢ်တၢ်ဂီၤဟဲဝဲန့ၣ်, အဝဲသ့ၣ်ဃၣ်က့ၤအသးဆူ ယွၤ, အံၣ်စရ့လးအကစၢ်ယွၤအအိၣ်န့ၣ်လီၤ. အဝဲသ့ၣ်ဃုအီၤဒီးထံၣ်န့ၢ်အီၤလီၤ.",
			"5": "<sup>5</sup> လၢမုၢ်နံၤတဖၣ်အပူၤန့ၣ်, ပှၤဟဲနုာ်ဟးထီၣ်လၢတၢ်ဘံၣ်တၢ်ဘၢ အပူၤသ့, တအိၣ်ဘၣ်နီတဂၤဘၣ်. အဂ့ၢ်ဒ်အံၤ, တၢ်မၤကိၢ်မၤဂီၤဒီးတၢ်တဘၣ်လိာ်ဘၣ်စးအိၣ်ဝဲဒၣ် လၢထံကီၢ်ကိးဘ့ၣ်ဒဲးအပူၤအဃိန့ၣ်လီၤ.",
			"6": "<sup>6</sup> ပှၤတကလုာ်မၤနးမၤဖှီၣ်ပှၤအဂၤတကလုာ်, ဒီးဝ့ၢ်တဝ့ၢ်မၤနးမၤ ဖှီၣ်ဝ့ၢ်အဂၤတဝ့ၢ်, မ့ၢ်လၢကစၢ်ယွၤဟဲစိာ်တၢ်ကိၢ်တၢ်ဂီၤဒီးတၢ်သူၣ်အုးသးအုးလၢ အဝဲသ့ၣ်အဖီခိၣ်အဃိန့ၣ်လီၤ.",
			"7": "<sup>7</sup> မ့မ့ၢ်, သုဂံၢ်သုဘါကဘၣ်ဆူၣ်ဒီးသုတဘၣ်သးဟးဂီၤဘၣ်. တၢ်မၤလၢသုမၤန့ၣ်ကအိၣ်ဒီးအဘူးအလဲန့ၣ်လီၤ.”",
			"8": "<sup>8</sup> တုၤစီၤပၤအၤစါနၢ်ဟူဝံအတၢ်စံးပာ်လၢစီၤဧိၤဒ့းအဖိခွါ စီၤဧစၤရယၤစံးဝဲန့ၣ်, အဝဲအဂံၢ်အဘါဘၣ်တၢ်ဒုးဆူၣ်ထီၣ်အီၤန့ၣ်လီၤ. အဝဲသုးကွံာ်ကယဲၢ်တၢ်ဂီၤတၢ်ဖီၣ်တဖၣ်လၢယူဒၤဒီးဘံၣ်ယၤမံၣ် အကီၢ်ပူၤ, ဒီးကယဲၢ်တၢ်ဂီၤတၢ်ဖီၣ်ခဲလၢာ်လၢဝ့ၢ်တဖၣ်လၢအဝဲမၤန့ၢ်တ့ၢ် ဝဲ, လၢအ့ဖရဲၣ်အကစၢၢ်ကလိတဖၣ်အလိၤန့ၣ်လီၤ. အဝဲဘှီဂ့ၤထီၣ်က့ၤစ့ၢ်ကီးယွၤအတၢ်လုၢ် လီၢ်လၢအအိၣ်ဆၢထၢၣ်ဖဲယွၤအတၢ်လုၢ်ဟံၣ်အဂၢၤပူၤန့ၣ်လီၤ.",
			"9": "<sup>9</sup> ပှၤဂီၢ်မုၢ်အါမးလၢအ့ဖရဲၣ်, မနၤၡ့ၤဒီးစူးမ့းအိၣ်, ဟဲခီဃီၤဆူစီၤအၤစါအအိၣ်တကပၤဒီးအိၣ်ဝဲဆိးဝဲလၢအဘီအမုၢ်အပူၤ, မ့ၢ်လၢအဝဲသ့ၣ်ထံၣ်တ့ၢ်ဝဲလၢယွၤအိၣ်ဒီးအီၤအဃိန့ၣ်လီၤ. စီၤအၤစါကိးဖှိၣ်အဝဲသ့ၣ်ခဲလၢာ်ဃုာ်ဒီးပှၤဂီၢ်မုၢ်လၢယူ ဒၤဒီးဘံၣ်ယၤမံၣ်တဖၣ်န့ၣ်လီၤ.",
			"10": "<sup>10</sup> အဝဲသ့ၣ်အိၣ်ဖှိၣ်ရိဖှိၣ်ဝဲလၢဝ့ၢ်ယရူၤၡလ့ၣ်အပူၤဖဲစီၤအၤ စါကဲစီၤပၤတဆံယဲၢ်နံၣ်တနံၣ်လါသၢလါတလါအပူၤန့ၣ်လီၤ.",
			"11": "<sup>11</sup> လၢမုၢ်နံၤအဝဲအံၤန့ၣ်, အဝဲသ့ၣ်လုၢ်ထီၣ်တၢ်လုၢ်တၢ်ပာ်တဖၣ်ဆူ ယွၤအအိၣ်လၢတၢ်ဂုာ်န့ၢ်လၢအဝဲသ့ၣ်ဟဲက့ၤစိာ်ဝဲတဖၣ်အပူၤလၢ အမ့ၢ်, ဂီၤဖံးအဒုနွံကယၤဒီးသိအဒုနွံကထိန့ၣ်လီၤ.",
			"12": "<sup>12</sup> အဝဲသ့ၣ်မၤတ့ၢ်တၢ်အၢၣ်လီၤအီလီၤတမံၤလၢအဝဲသ့ၣ်အၢၣ်လီၤဝဲ လၢအဝဲသ့ၣ်ကဘူၣ်ထီၣ်ဘါထီၣ်ယွၤအဝဲသ့ၣ်အမိၢ်ပၢ်ဖံဖုလၢပျၢၤ တဖၣ်အကစၢ်ယွၤ, လၢအသူၣ်ကံၢ်သးလဲဒီးအသးဒီဖျၢၣ်ညါန့ၣ်လီၤ.",
			"13": "<sup>13</sup> ပှၤတဂၤလၢ်လၢ်, အသးစၢ်မ့ၢ်ဂ့ၤအသးပှၢ်မ့ၢ်ဂ့ၤ, ပိာ်ခွါမ့ၢ်ဂ့ၤ, ပိာ်မုၣ်မ့ၢ်ဂ့ၤလၢအတဘူၣ်ထီၣ်ဘါထီၣ်ယွၤ န့ၣ်, ကဘၣ်တၢ်မၤသံကွံာ်အီၤန့ၣ်လီၤ.",
			"14": "<sup>14</sup> လၢအကလုၢ်သီၣ်ဖးဒိၣ်အပူၤန့ၣ်, အဝဲသ့ၣ်မၤတၢ်ဆိၣ်တမံၤလၢယွၤ အမံၤအပူၤ, လၢအဝဲသ့ၣ်ကတိၢ်န့ၢ်တၢ်အၢၣ်လီၤအီလီၤဝံၤဒီးအဝဲသ့ၣ်ကိးသ တြီထီၣ်ဝဲဒီးအူထီၣ်ကွဲၤတဖၣ်န့ၣ်လီၤ.",
			"15": "<sup>15</sup> ကယဲၢ်ပှၤဂီၢ်မုၢ်လၢကီၢ်ယူဒၤအပူၤသူၣ်ဖှံသးညီဝဲမ့ၢ်လၢ အဝဲသ့ၣ်မၤတ့ၢ်တၢ်အၢၣ်လီၤအီလီၤအံၤလၢအသူၣ်ဒီဖျၢၣ်သးဒီ ဖျၢၣ်အဃိန့ၣ်လီၤ. အဝဲအိၣ်ဒီးတၢ်သူၣ်မုာ်သးမုာ်လၢတၢ်ဘူၣ်ထီၣ်ဘါထီၣ်ယွၤအပူၤ, ဒီးယွၤတူာ်လိာ်အဝဲသ့ၣ်ဒီးဟ့ၣ်လီၤအဝဲသ့ၣ်လၢတၢ်ဃူတၢ်ဖိး လၢတၢ်ကိးကပၤဒဲးအပူၤန့ၣ်လီၤ.",
			"16": "<sup>16</sup> စီၤပၤအၤစါသုးကွံာ်အဖံနီၢ်မၤကၤလၢနီၢ်ပၤမုၣ်အမိၢ်အ လီၢ်, မ့ၢ်လၢအဝဲတ့ထီၣ်ဟီၣ်ခိၣ်ညၣ်ထ့ၣ်အကစၢ်မုၣ်အၡ့ရၤအဂီၤတခါလၢ ကမၤကတၢသူၣ်ကတၢသးတၢ်အဃိန့ၣ်လီၤ. စီၤအၤစါကူာ်လီၤကွံာ်တၢ်ဂီၤန့ၣ်ဒီးမၤလီၤကလဲကွံာ်ဝဲဒီး ဆူးကဲၤထီၣ်ကွံာ်တၢ်လီၤကလဲတဖၣ်န့ၣ်လၢကံဒြိၣ်အကစၢၢ်ကဆူး အပူၤန့ၣ်လီၤ.",
			"17": "<sup>17</sup> စီၤအၤစါမ့ၢ်တမၤဟးဂီၤကွံာ်ပှၤတစူၢ်တနာ်ကစၢ်ယွၤအတၢ်ဘူၣ် ထီၣ်ဘါထီၣ်အလီၢ်တဖၣ်လၢထံလီၢ်ကီၢ်ပူၤဒၣ်လဲာ်, အဝဲအိၣ်ဒံးဒီးတၢ်သးတီဒီးယွၤလၢအသးသမူဒီတကတီၢ်ညါအပူၤ န့ၣ်လီၤ.",
			"18": "<sup>18</sup> ကယဲၢ်တၢ်အဃၢၤအဃိာ်ခဲလၢာ်လၢအပၢ်စီၤအဘံယၤပာ်စီဆှံ တ့ၢ်ဝဲဆူကစၢ်ယွၤအအိၣ်န့ၣ်, အဝဲပာ်ဝဲလၢယွၤအတၢ်လုၢ်ဟံၣ်အ ပူၤ, ဃုာ်ဒီးတၢ်အဃၢၤအဃိၢ်ထူဒီးစ့တဖၣ်လၢအဝဲအကစၢ်ဒၣ်ဝဲ ပာ်စီဆှံတ့ၢ်အီၤန့ၣ်လီၤ.",
			"19": "<sup>19</sup> တၢ်ဒုးတၢ်ယၤတအိၣ်လၢၤဘၣ်နီတစုတုၤလီၤလၢအဝဲပၢတၢ်ပှဲၤထီၣ် သၢဆံယဲၢ်နံၣ်တနံၣ်အပူၤန့ၣ်လီၤ."
		},
		"16": {
			"1": "<sup>1</sup> လၢကီၢ်ယူဒၤအစီၤပၤအၤစါပၢတၢ်သၢဆံဃုနံၣ်တနံၣ်အပူၤန့ၣ်, ကီၢ်အံၣ်စရ့လးအစီၤပၤဘါၡၤဟဲနုာ်လီၤဒုးကီၢ်ယူဒၤဒီးစး ထီၣ်မၤဂၢၢ်မၤကျၢၤဝ့ၢ်ရၤမါအတိာ်အတာ်တဖၣ်ဒ်သိးအကတြီကွံာ် တၢ်ဟဲနုာ်ဟးထီၣ်လၢကီၢ်ယူဒၤအပူၤန့ၣ်လီၤ.",
			"2": "<sup>2</sup> လၢတၢ်န့ၣ်အဃိစီၤအၤစါဟံးထီၣ်ကွံာ်စ့ဒီးထူလၢယွၤအတၢ် လုၢ်ဟံၣ်ဒီးနီအတၢ်ပာ်ဖှိၣ်အလီၢ်တဖၣ်ဒီးဆှၢလီၤဝဲဆူဝ့ၢ်ဒၤ မ့ၤစ့းဆူကီၢ်စူၤရံအစီၤပၤဘ့ၣ်ဟဒးအအိၣ်ဃုာ်ဒီးတၢ်ကစီၣ်အံၤန့ၣ်လီၤ.",
			"3": "<sup>3</sup> “မ်ပကဲထီၣ်ပှၤဒီသိၣ်ဒီမှံၤတဖၣ်ဒ်ပပၢ်တဖၣ်မၤတ့ၢ်ဝဲအသိး တက့ၢ်. စ့ဒီးထူအံၤမ့ၢ်တၢ်ဟ့ၣ်ကနၢၤလၢနဂီၢ်လီၤ. ခဲကနံၣ်အံၤမၤဟးဂီၤကွံာ်နတၢ်ဒီသိၣ်ဒီမှံၤဒီးကီၢ်အံၣ် စရ့လးအစီၤပၤဘါၡၤ, ဒ်သိးအဝဲကဘၣ်ထုးကွံာ်အပှၤသုးဖိတဖၣ်လၢယလီၢ်ကဝီၤအပူၤန့ၣ် တက့ၢ်.”",
			"4": "<sup>4</sup> စီၤဘ့ၣ်ဟဒးဘၣ်သူၣ်ဘၣ်သးတ့ၢ်လၢစီၤအၤစါအတၢ်ဃ့, ဒီးအဝဲဆှၢလီၤအပှၤသုးမုၢ်အခိၣ်တဖၣ်ဃုာ်ဒီးအဝဲသ့ၣ်အသုး မုၢ်တဖၣ်ဒ်သိးအကလဲၤဒုးကီၢ်အံၣ်စရ့လးအဝ့ၢ်တဖၣ်န့ၣ်လီၤ. အဝဲသ့ၣ်မၤန့ၢ်ကွံာ်ဝ့ၢ်ဧံၤယိၣ်, ဝ့ၢ်ဒၣ်, ဝ့ၢ်အၤဘ့ၤလးဘ့ၤ သမၤကၤဒီးကယဲၢ်ဝ့ၢ်ခဲလၢာ်လၢနးသၤလံအကီၢ်ပူၤဖဲတၢ်လၢတၢ် လိၣ်ဘၣ်တဖၣ်ဘၣ်တၢ်ပိာ်ဖှိၣ်အီၤအလီၢ်န့ၣ်လီၤ.",
			"5": "<sup>5</sup> တုၤစီၤပၤဘါၡၤနၢ်ဟူတ့ၢ်တၢ်လၢအမၤအသးန့ၣ်, အဝဲဆိကတီၢ်ကွံာ်အတၢ်မၤဂၢၢ်မၤကျၢၤဝ့ၢ်ရၤမါအတိာ်အတာ်တဖၣ် ဒီးပာ်တီၢ်ကွံာ်တၢ်မၤန့ၣ်လီၤ.",
			"6": "<sup>6</sup> အန့ၣ်ဒီးစီၤပၤအၤစါကိးဖှိၣ်ပှၤတဖၣ်လၢကီၢ်ယူဒၤဒီတဘ့ၣ် ညါ, ဒီးမၢအစိာ်ထီၣ်ကွံာ်လၢၢ်တဖၣ်ဒီးသ့ၣ်တဖၣ်လၢစီၤဘါၡၤသူတ့ၢ် ဝဲဖဲဝ့ၢ်ရၤမါ, ဒီးအဝဲသ့ၣ်သူက့ၤဝဲလၢတၢ်မၤဂၢၢ်မၤကျၢၤက့ၤ ဝ့ၢ်က့ဘၢ်ဒီးဝ့ၢ်မံးစပၤအတိာ်ဧိၤတာ်ဧိၤအဂီၢ်န့ၣ်လီၤ.",
			"7": "<sup>7</sup> ဖဲအကတီၢ်အဝဲန့ၣ်, ဝံဃနၤနံလဲၤဆူစီၤပၤအၤစါအအိၣ်ဒီးစံး ဘၣ်အီၤ, “လၢနကသန့ၤနသးလၢယွၤ, နကစၢ်ယွၤအလီၢ်န့ၣ်, မ့ၢ်လၢနသန့ၤနသးလၢကီၢ်စူၤရံအစီၤပၤအဃိ စူၤရံအစီၤပၤအသုးမုၢ်ဃ့ၢ်ပူၤဖျဲးကွံာ်လၢနအိၣ်န့ၣ်လီၤ.",
			"8": "<sup>8</sup> ပှၤကူၤၡးဖိဒီးပှၤလူဘးဖိတဖၣ်အိၣ်ဒီးအသုးမုၢ်ဖးဒိၣ်တဖၣ် ဃုာ်ဒီးလ့ၣ်ကဟၣ်သုးဒီးပှၤဒိးကသ့ၣ်သုးဖိအါအါဂီၢ်ဂီၢ် တမ့ၢ်ဘၣ်ဧါ. ဘၣ်ဆၣ်မ့ၢ်လၢနသန့ၤနသးလၢယွၤအဃိ, အဝဲဟ့ၣ်နၤတၢ်မၤနၢၤလၢအဝဲသ့ၣ်အဖီခိၣ်န့ၣ်လီၤ.",
			"9": "<sup>9</sup> ယွၤကွၢ်ထံကွၢ်ဆးတၢ်လၢဟီၣ်ခိၣ်ဒီဘ့ၣ်ညါအဖီခိၣ်, ဒ်သိးအကဟ့ၣ်ဂံၢ်ဟ့ၣ်ဘါပှၤတဖၣ်လၢအအိၣ်ဒီးတၢ်သးတီဒီးအီၤ န့ၣ်လီၤ. နမၤတ့ၢ်လံတၢ်ဒ်ပှၤအမၢးတဂၤဒီးစးထီၣ်ခဲအံၤန့ၣ်နကဘၣ်ဒုး တၢ်ယၤတၢ်ထီဘိန့ၣ်လီၤ.”",
			"10": "<sup>10</sup> တၢ်အံၤမ့ၢ်တၢ်လၢအဒုးသးထီၣ်ဘၣ်စီၤအၤစါလၢဝံဃနၤနံ ဒိၣ်ဒိၣ်မုၢ်မုၢ်အဃိ, အဝဲမၢပှၤတ့ၢ်နုာ်အီၤဆူဃိာ်ပူၤန့ၣ် လီၤ. တၢ်န့ၣ်မ့ၢ်တၢ်ဆၢကတီၢ်တကတီၢ်ဃီဖဲစီၤအၤစါစးထီၣ်မၤအၢမၤ နးပှၤဂီၢ်မုၢ်တနီၤနီၤအၢအၢသီသီန့ၣ်လီၤ.",
			"11": "<sup>11</sup> ကယဲၢ်တၢ်မၤအသးခဲလၢာ်ဘၣ်ထွဲဒီးစီၤပၤအၤစါအတၢ်ပၢစးထီၣ် လၢအခီၣ်ထံးတုၤအကတၢၢ်န့ၣ်, ဘၣ်တၢ်ကွဲးနီၣ်ကွဲးဃါအီၤလၢကီၢ်ယူဒၤဒီးကီၢ်အံၣ်စရ့လး အစီၤပၤတဖၣ်အလံာ်တၢ်စံၣ်စိၤတဲစိၤအပူၤန့ၣ်လီၤ.",
			"12": "<sup>12</sup> လၢစီၤပၤအၤစါပၢတၢ်သၢဆံခွံနံၣ်တနံၣ်အပူၤန့ၣ်, အဝဲအခီၣ်ဟးဂီၤကွံာ်ဝဲလၢခီၣ်အတၢ်ဆါနးနးကလဲာ်တမံၤအဃိ န့ၣ်လီၤ. ဘၣ်ဆၣ်, အန့ၣ်ဒၣ်လဲာ်အဝဲတဃၣ်ဘၣ်အသးဆူ ယွၤအအိၣ်လၢတၢ်မၤစၢၤအဂီၢ်ဘၣ်. မ့မ့ၢ်ဃၣ်အသးဆူ ကသံၣ်သရၣ်တဖၣ်အအိၣ်တခီန့ၣ်လီၤ.",
			"13": "<sup>13</sup> ခံနံၣ်ပူၤကွံာ်အလီၢ်ခံ, အဝဲသံဝဲ,",
			"14": "<sup>14</sup> ဒီးဘၣ်တၢ်ခူၣ်လီၤကွံာ်အီၤလၢတၢ်သွၣ်ခိၣ်လၢၢ်အပူၤလၢစိးပျၤ ဝဲလၢအဂီၢ်ဒၣ်ဝဲလၢစီၤဒၤဝံးအဝ့ၢ်ပူၤန့ၣ်လီၤ. အဝဲသ့ၣ်သူဝဲတၢ်နၢမူတဖၣ်ဒီးသိနၢမူတဖၣ်လၢကကတဲာ်ကတီၤ အစိၣ်လၢတၢ်ကခူၣ်လီၤကွံာ်အီၤအဂီၢ်, ဒီးအဝဲသ့ၣ်မၤထီၣ်တၢ်ဆူးကဲၤမ့ၣ်အူဖးဒိၣ်တခါဒ်သိးကသူၣ် အုးသးအုးလၢအဝဲအတၢ်သံအဃိန့ၣ်လီၤ."
		},
		"17": {
			"1": "<sup>1</sup> စီၤယဟိၡၤဖးကဲထီၣ်စီၤပၤလၢအပၢ်စီၤအၤစါအလီၢ်ဒီးမၤဂၢၢ် ထီၣ်ကျၢၤထီၣ်အလီၢ်အလၤထီဒါကီၢ်အံၣ်စရ့လးန့ၣ်လီၤ.",
			"2": "<sup>2</sup> အဝဲပာ်လီၤအပှၤသုးဖိတဖၣ်လၢကီၢ်ယူဒၤအဝ့ၢ်လၢအအိၣ်ဒီးတိာ် ဧိၤတာ်ဧိၤတဖၣ်အပူၤ, လၢကီၢ်ယူဒၤအဒီခိၣ်အလီၢ်အကျဲတဖၣ်, ဒီးလၢဝ့ၢ်တဖၣ်လၢစီၤအၤစါမၤန့ၢ်တ့ၢ်ဝဲလၢကီၢ်အ့ဖရဲၣ် အလီၢ်ကဝီၤတဖၣ်အပူၤန့ၣ်လီၤ.",
			"3": "<sup>3</sup> ယွၤဆိၣ်ဂ့ၤတ့ၢ်စီၤယဟိၡၤဖးမ့ၢ်လၢအပိာ်ထွဲအပၢ်အတၢ်အိၣ်မူ အိၣ်ဂဲၤအခီၣ်ထံးတပတီၢ်အဒိအတဲာ်ဒီးတဘူၣ်ထီၣ်ဘါထီၣ်ဘၣ်ဘဧၤ လးအဃိန့ၣ်လီၤ.",
			"4": "<sup>4</sup> အဝဲမၤတ့ၢ်အပၢ်အကစၢ်ယွၤအတၢ်မၤ, စူၢ်ကစၢ်ယွၤအတၢ်မၤလိာ်တဖၣ် ဒီးတမၤဘၣ်ဝဲဒ်ကီၢ်အံၣ်စရ့လးအစီၤပၤတဖၣ်မၤတ့ၢ်ဝဲအသိးန့ၣ်ဘၣ်.",
			"5": "<sup>5</sup> ယွၤဟ့ၣ်လီၤစီၤယဟိၡၤဖးလၢတၢ်ပၢဘၣ်ကီၢ်ယူဒၤအဘီအမုၢ်ဂၢၢ် ဂၢၢ်ကျၢၤကျၢၤ, ဒီးကယဲၢ်ပှၤဂီၢ်မုၢ်ခဲလၢာ်ဟဲစိာ်န့ၢ်အီၤတၢ်ဟ့ၣ်တဖၣ်တုၤဒၣ် လဲာ်အဝဲထူးထီၣ်တီၤထီၣ်ဝဲဒီးဘၣ်တၢ်ပာ်လၤပာ်ကပီၤအီၤဒိၣ် ဒိၣ်အါအါန့ၣ်လီၤ.",
			"6": "<sup>6</sup> အဝဲပာ်ကဖၢလၢအသးလၢအတၢ်မၤယွၤအတၢ်မၤအပူၤ, ဒီးမၤဟးဂီၤကွံာ်ကယဲၢ်ပှၤတစူၢ်တနာ်ယွၤအတၢ်ဘူၣ်ထီၣ်ဘါထီၣ် ယွၤအလီၢ်တဖၣ်ဒီးကစၢ်မုၣ်အၡ့ရၤအတၢ်ပနီၣ်တဖၣ်လၢကီၢ်ယူဒၤ အပူၤန့ၣ်လီၤ.",
			"7": "<sup>7</sup> လၢအဝဲပၢတၢ်သၢနံၣ်တနံၣ်အပူၤန့ၣ်, အဝဲဆှၢလီၤပဒိၣ်ပပှၢ်လၢ လာ်တဖၣ်အံၤဒ်သိးကသိၣ်လိတၢ်လၢကီၢ်ယူဒၤအဝ့ၢ်တဖၣ်အပူၤန့ၣ် လီၤ. အဝဲသ့ၣ်တဖၣ်မ့ၢ်ဝဲ, စီၤဘ့ၣ်ဃၤယံလး, စီၤဧိၤဘါဒယၤ, စီၤစကၤရယၤ, စီၤနၤသန့လး, ဒီးစီၤမံၤကါယၤန့ၣ်လီၤ.",
			"8": "<sup>8</sup> ပှၤလ့ၤဝံခွံဂၤ, ဒီးပှၤလုၢ်တၢ်အခိၣ်ခံဂၤလဲၤပိာ်အဝဲသ့ၣ် အခံန့ၣ်လီၤ. ပှၤလ့ၤဝံဖိတဖၣ်မ့ၢ်ဝဲစီၤၡမါယၤ, စီၤနသၤနံယၤ, စီၤစဘၤဒယၤ, စီၤဧစၤအ့လး, စီၤၡမံရမိး, စီၤယိနၤသၣ်, စီၤအဒိနံၤယၤ, စီၤတိၤဘံယၤ, ဒီးစီၤတိအဒိၤနံယၤန့ၣ်လီၤ. ဒီးပှၤလုၢ်တၢ်အခိၣ်တဖၣ်မ့ၢ်ဝဲ, စီၤအလံၡမၤဒီးစီၤယဟိရၣ် န့ၣ်လီၤ.",
			"9": "<sup>9</sup> အဝဲသ့ၣ်စိာ်ထီၣ်ယူဒၤအတၢ်သိၣ်တၢ်သီလၢယွၤဟ့ၣ်လီၤအီၤအ လံာ်, လဲၤခီဖျိကယဲၢ်ကီၢ်ယူဒၤအဝ့ၢ်ခဲလၢာ်ဒီးသိၣ်လိအီၤဆူပှၤ ဂီၢ်မုၢ်န့ၣ်လီၤ.",
			"10": "<sup>10</sup> တၢ်ပျံၤတၢ်ဖုးလၢအဟဲလၢယွၤ, လီၤဘၣ်ကယဲၢ်ဘီမုၢ်အိၣ်ခိၣ်အိၣ် ဃၢၤတဖၣ်အလိၤလၢကလဲၤဒုးတၢ်ထီဒါစီၤယဟိၡၤဖးန့ၣ်လီၤ.",
			"11": "<sup>11</sup> ပှၤဖလ့ၡသးဖိတနီၤ, ဟဲစိာ်န့ၢ်စီၤယဟိၡၤဖးလၢစ့အါအါ ဂီၢ်ဂီၢ်ဒီးတၢ်ဟ့ၣ်အဂၤတဖၣ်, ဒီးပှၤဧ့းရ့းဖိတနီၤဟဲစိာ်န့ၢ်အီၤသိအဒုနွံကထိ နွံကယၤဒီးမဲာ်တဲးလဲးအဒုနွံကထိနွံကယၤန့ၣ်လီၤ.",
			"12": "<sup>12</sup> လၢတၢ်န့ၣ်အဃိစီၤယဟိၡၤဖးဒိၣ်ထီၣ်ထီထီၣ်ဝဲပှီၢ်ပှီၢ်ဒီး အစိကမီၤဒံးယံာ်ဒံးအါထီၣ်န့ၣ်လီၤ. လၢကီၢ်ယူဒၤဒီကီၢ်ညါအပူၤန့ၣ်, အဝဲဘှီထီၣ်တိာ်ဧိၤတာ်ဧိၤ တဖၣ်ဒီးဝ့ၢ်တဖၣ်,",
			"13": "<sup>13</sup> ဖဲတၢ်လၢအလိၣ်ဝဲတဖၣ်ဘၣ်တၢ်ပာ်ဖှိၣ်အီၤအါအါဂီၢ်ဂီၢ်န့ၣ် လီၤ. လၢဝ့ၢ်ယရူၤၡလ့ၣ်အပူၤန့ၣ်, အဝဲပာ်လီၤသုးခိၣ်သုးနၢ်ဖျိးစိ တဖၣ်",
			"14": "<sup>14</sup> ဒ်အဒူၣ်ထၢဒၣ်ဝဲအသိးန့ၣ်လီၤ. စီၤဧၤဒနၤမ့ၢ်သုးခိၣ်ကျၢၢ် လၢသုးဖိတဖၣ်အဖီခိၣ်, လၢယူဒၤအဒူၣ်ထၢတဖၣ်အပူၤ, ဒီးအဝဲအိၣ်ဒီးပှၤသုးဖိအဂၤ သၢကလီၢ် လၢအဖီလာ်န့ၣ်လီၤ.",
			"15": "<sup>15</sup> သုးခိၣ်ဖးဒိၣ်ခံဂၤတဂၤန့ၣ်မ့ၢ်ဝဲစီၤယိဃၤနၣ်ဒီးအဝဲအိၣ် ဒီးအပှၤသုးဖိအဂၤ ခံကလီၢ်ဃိးကလး,",
			"16": "<sup>16</sup> ဒီးသုးခိၣ်ဖးဒိၣ်သၢဂၤတဂၤမ့ၢ်စီၤစံးကရံးအဖိခွါစီၤ ဧမၤစယၤလၢအအိၣ်ဒီးပှၤသုးဖိအဂၤခံကလီၢ် န့ၣ်လီၤ. (စီၤဧမၤစယၤမၤတ့ၢ်ဝဲယွၤအတၢ်မၤလၢတၢ်သးအိၣ်အပူၤန့ၣ် လီၤ.)",
			"17": "<sup>17</sup> သုးခိၣ်ကျၢၢ်လၢသုးဖိတဖၣ်လၢဘံၣ်ယၤမံၣ်အဒူၣ်ထၢတဖၣ်အဂီၢ် န့ၣ်မ့ၢ်ဝဲစီၤအလံဒၤ, ပှၤသုးဖိလၢအဖျိးစိတဂၤ, လၢအပၢဆှၢဘၣ်ပှၤအဂၤ ခံကလီၢ်, လၢအကံာ်တူာ်ထီၣ်အသးဒီးကတီၤတဖၣ်ဒီးချံၣ်တဖၣ်န့ၣ် လီၤ.",
			"18": "<sup>18</sup> အဝဲအသုးခိၣ်ခံဂၤတဂၤမ့ၢ်ဝဲ, စီၤယဟိစဘးလၢအအိၣ်ဒီးပှၤအ ဂၤတကလီၢ်ဃိးကလး, အိၣ်ကတဲာ်ကတီၤအသးဒီးစုကဝဲၤလၢလၢပှဲၤပှဲၤ လၢတၢ်ဒုးအဂီၢ်န့ၣ်လီၤ.",
			"19": "<sup>19</sup> ပှၤတဖၣ်အံၤမၤတ့ၢ်စီၤပၤအတၢ်မၤလၢဝ့ၢ်ယရူၤၡလ့ၣ်အပူၤ, ဒီးအါန့ၢ်အန့ၣ်အဝဲပာ်လီၤပှၤသုးဖိအဂၤတဖၣ်လၢဝ့ၢ်အိၣ်ဒီး တိာ်ဧိၤတာ်ဧိၤအဂၤတဖၣ်အပူၤလၢကီၢ်ယူဒၤန့ၣ်လီၤ."
		},
		"18": {
			"1": "<sup>1</sup> တုၤကီၢ်ယူဒၤအစီၤပၤစီၤယဟိၡၤဖးထူးထီၣ်တီၤထီၣ်ဝဲဒီး အမံၤဟူသၣ်ဖျါထီၣ်ဝဲန့ၣ်, အဝဲသုးကျဲၤတၢ်တ့တၢ်ဖျီတခါလၢအဝဲအဒူၣ်ဖိထၢဖိတဂၤဒီး ကီၢ်အံၣ်စရ့လးအစီၤပၤအၤဃာ်အဒူၣ်ဖိထၢဖိတဂၤအဘၢၣ်စၢၤန့ၣ်လီၤ.",
			"2": "<sup>2</sup> တဘျုးနံၣ်ဝံၤအလီၢ်ခံန့ၣ်, စီၤယဟိၡၤဖးလဲၤဆူဝ့ၢ်ၡၤမရံ လၢကလဲၤအိၣ်သကိးစီၤအၤဃာ်အဂီၢ်န့ၣ်လီၤ. လၢတၢ်မၤလၤကပီၤစီၤယဟိၡၤဖး, ဒီးပှၤလဲၤဃုာ်တၢ်ဒီးအီၤ တဖၣ်အဂီၢ်, စီၤအၤဃာ်မၤသံသိဒီးဂီၤဖံးအါအါဂီၢ်ဂီၢ်လၢတၢ်အီၣ်အမူး ဖးဒိၣ်တဘျီအဂီၢ်န့ၣ်လီၤ. အဝဲဂုာ်ကျဲးစၢးကွဲန့ၢ်လွဲန့ၢ်စီၤယဟိၡၤဖးအသးဒ်သိးကပာ် ဖှိၣ်အသးဒီးအီၤလၢအတၢ်လဲၤထီၣ်ဒုးဝ့ၢ်ရၤမိး, လၢကီၢ်ကံးလဧးအပူၤအဂီၢ်န့ၣ်လီၤ.",
			"3": "<sup>3</sup> အဝဲသံကွၢ်ဝဲ, “မ့ၢ်နကလဲၤသကိးတၢ်ဒီးယၤလၢတၢ်ကလဲၤထီၣ်ဒုးဝ့ၢ်ရၤမိးအဂီၢ်န့ၣ်ဧါ.” စီၤယဟိၡၤဖးစံးဆၢဝဲ, “နမ့ၢ်အိၣ်ကတဲာ်ကတီၤနသးဒီးယအိၣ် ကတဲာ်ကတီၤယသးန့ၣ်လီၤ. ဒ်န့ၣ်အသိးပှၤသုးမုၢ်စ့ၢ်ကီးအိၣ်ကတဲာ်ကတီၤအသးန့ၣ်လီၤ. ပကလဲၤဃုာ်သကိးဒီးနၤလီၤ.”",
			"4": "<sup>4</sup> အန့ၣ်ဝံၤဒီးအဝဲစံးအါထီၣ်ဝဲ, “ဘၣ်ဆၣ်အဆိကတၢၢ်န့ၣ်, မ်ပကသံကွၢ်တၢ်လၢယွၤတက့ၢ်.”",
			"5": "<sup>5</sup> လၢတၢ်န့ၣ်အဃိစီၤအၤဃာ်ကိးနုာ်ဝံတဖၣ်လၢကအိၣ်ဝဲ အဂၤလွံၢ်ကယၤဃၣ်ဃၣ်ဒီးသံကွၢ်အဝဲသ့ၣ်, “မ့ၢ်ယကဘၣ်လဲၤထီၣ်ဒုးဝ့ၢ်ရၤမိးန့ၣ်ဧါ. မ့တမ့ၢ်ယတဘၣ်လဲၤဘၣ်န့ၣ်ဧါ.” အဝဲသ့ၣ်စံးဆၢဝဲ, “လဲၤထီၣ်ဒုးအီၤတက့ၢ်. ကစၢ်ယွၤကဟ့ၣ်နၤတၢ်မၤနၢၤန့ၣ် လီၤ.”",
			"6": "<sup>6</sup> ဘၣ်ဆၣ်စီၤယဟိၡၤဖးသံကွၢ်ဝဲ, “ယွၤအဝံတအိၣ်ဘၣ်ဖဲအံၤနီ တဂၤလၢပသံကွၢ်အီၤတၢ်ကသ့န့ၣ်ဘၣ်ဧါ.”",
			"7": "<sup>7</sup> စီၤအၤဃာ်စံးဆၢဝဲ, “အိၣ်ဒံးဝဲတဂၤန့ၣ်လီၤ. မ့ၢ်စီၤယံးမလၤအဖိခွါစီၤမံၤကါယၤန့ၣ်လီၤ. ဘၣ်ဆၣ်ယသးဟ့အီၤမ့ၢ်လၢအဝဲတကတိၤတၢ်လၢဝံအကျိာ်အဂ့ၤနီ တမံၤလၢယဂီၢ်နီတစုဘၣ်အဃိလီၤ. ထီဘိမ့ၢ်ထဲတၢ်တမံၤမံၤလၢအအၢန့ၣ်လီၤ.” စီၤယဟိၡၤဖးစံးဝဲ, “နတကြၢးစံးတၢ်ဒ်သိးန့ၣ်ဘၣ်.”",
			"8": "<sup>8</sup> လၢတၢ်န့ၣ်အဃိ, စီၤပၤအၤဃာ်ကိးနုာ်ကွီၢ်ဘျီၣ်အပဒိၣ်တဂၤ, ဒီးတဲဘၣ်အီၤလၢကလဲၤကိးန့ၢ်စီၤမံၤကါယၤတဘျီဃီန့ၣ်လီၤ.",
			"9": "<sup>9</sup> စီၤပၤခံဂၤန့ၣ်, ကူသိးဝဲစီၤပၤအဆ့ကၤဒိၣ်တဖၣ်ဒီးဆ့ၣ် နီၤဝဲလၢအဝဲသ့ၣ်အလီၢ်ပစိာ်တဖၣ်အဖီခိၣ်ဖဲပှၤကြဲၢ်တၢ်အလီၢ်, လၢအအိၣ်ဖဲဝ့ၢ်ၡၤမရံအတြဲၤဖးဒိၣ်အချၢ, ဒီးကယဲၢ်ဝံတဖၣ်ကတိၤတၢ်လၢဝံအကျိာ်လၢအဝဲသ့ၣ်အမဲာ်ညါန့ၣ်လီၤ.",
			"10": "<sup>10</sup> လၢအဝဲသ့ၣ်အကျါတဂၤလၢအမ့ၢ်စီၤကနၤနါအဖိခွါစီၤစံးဒကံ ယၤပိာ်န့ၢ်နၢၤထးတဖၣ်ဒီးစံးဘၣ်စီၤအၤဃာ်, “အအံၤမ့ၢ်တၢ်လၢယွၤစံးဝဲဒၣ်န့ၣ်လီၤ. နကဒုးပှၤစူၤရံဖိ တဖၣ်လၢတၢ်တဖၣ်အံၤဒီးနကမၤနၢၤအဝဲသ့ၣ်လၢာ်လၢာ်ဆ့ဆ့န့ၣ် လီၤ.”",
			"11": "<sup>11</sup> ကယဲၢ်ဝံအဂၤခဲလၢာ်စံးတၢ်တမံၤဃီဒ်န့ၣ်လီၤ. အဝဲသ့ၣ်စံးဝဲ, “လဲၤထီၣ်ဒုးတၢ်ထီဒါဝ့ၢ်ရၤမိးဒီးနကမၤ နၢၤတၢ်လီၤ. ယွၤကဟ့ၣ်နၤတၢ်မၤနၢၤန့ၣ်လီၤ.”",
			"12": "<sup>12</sup> ဖဲန့ၣ်အခါ, ပဒိၣ်လၢအလဲၤကိးစီၤမံၤကါယၤန့ၣ်စံးဘၣ်စီၤ မံၤကါယၤ, “ကယဲၢ်ဝံအဂၤခဲလၢာ်ကတိၤတ့ၢ်တၢ်လၢဝံအကျိာ်ဘၣ်ထွဲဒီးတၢ် မၤနၢၤလၢစီၤပၤအဂီၢ်, သတးဒီးနကြၢးမၤစ့ၢ်ကီးတၢ်တမံၤဃီန့ၣ်လီၤ.”",
			"13": "<sup>13</sup> ဘၣ်ဆၣ်စီၤမံၤကါယၤစံးဆၢဝဲ, “လၢယွၤလၢအမူဝဲတဂၤအမံၤ အပူၤန့ၣ်, ယကစံးတၢ်လၢယကစၢ်ယွၤမၢယတဲန့ၣ်လီၤ.”",
			"14": "<sup>14</sup> တုၤအဝဲလဲၤအိၣ်ဖျါထီၣ်လၢစီၤပၤအၤဃာ်အမဲာ်ညါန့ၣ်, စီၤပၤသံကွၢ်အီၤ, “စီၤမံၤကါယၤဧၢ, မ့ၢ်စီၤပၤယဟိၡၤဖး ဒီးယၤပကြၢးလဲၤထီၣ်ဒုးဝ့ၢ်ရၤမိးဧါ. မ့တမ့ၢ်ပတကြၢးလဲၤဒုးဘၣ်န့ၣ်ဧါ.” စီၤမံၤကါယၤစံးဆၢဝဲ, “လဲၤထီၣ်ဒုးတက့ၢ်. သပှၢ်ကတၢၢ်နကမၤနၢၤတၢ်လီၤ. ယွၤကဟ့ၣ်နၤတၢ်မၤနၢၤန့ၣ်လီၤ.”",
			"15": "<sup>15</sup> ဘၣ်ဆၣ်စီၤအၤဃာ်စံးဆၢဝဲ, “ဖဲနကတိၤတၢ်ဒီးယၤဖဲ ယွၤအမံၤအပူၤန့ၣ်, တဲတၢ်မ့ၢ်တၢ်တီတက့ၢ်. မ့ၢ်ယကဘၣ်တဲနၤတၢ်န့ၣ်ပှဲၤဘျီလဲၣ်.”",
			"16": "<sup>16</sup> စီၤမံၤကါယၤစံးဆၢဝဲ, “ယထံၣ်ဘၣ်ကီၢ်အံၣ်စရ့လးအသုးမုၢ်လီၤပြံလီၤပြါဝဲလၢတၢ်လူၢ် တဖၣ်အလိၤဒ်သိလၢအတအိၣ်ဒီးပှၤကွၢ်သိအသိးန့ၣ်လီၤ. ဒီးယွၤစံးဝဲဒၣ်, ပှၤတဖၣ်အံၤတအိၣ်ဒီးအခိၣ်အနၢ်ဘၣ်. မ်အဝဲသ့ၣ်က့ၤဆူ အဟံၣ်မုာ်မုာ်တက့ၢ်.”",
			"17": "<sup>17</sup> စီၤအၤဃာ်စံးဘၣ်စီၤယဟိၡၤဖး, “ယတဲတ့ၢ်နၤလၢအဝဲတကတိၤ တၢ်အဂ့ၤနီတမံၤလၢဝံအကျိာ်လၢယဂီၢ်နီတစုဘၣ်. ထီဘိမ့ၢ်တၢ်တမံၤမံၤလၢအအၢန့ၣ်လီၤ.”",
			"18": "<sup>18</sup> စီၤမံၤကါယၤစံးအါထီၣ်ဝဲ, “ခဲကနံၣ်အံၤဒိကနၣ်တၢ်လၢယွၤ စံးဝဲန့ၣ်တက့ၢ်. ယထံၣ်ဘၣ်ယွၤဆ့ၣ်နီၤလၢအလီၢ်ပစိာ်အဖီခိၣ်လၢမူ ခိၣ်, အိၣ်ဒီးအကလူးတဖၣ်ဆၢထၢၣ်လၢအကပၤန့ၣ်လီၤ.",
			"19": "<sup>19</sup> ယွၤသံကွၢ်ဝဲ, မ့ၢ်မတၤကလီန့ၢ်စီၤအၤဃာ်ဒ်သိးအဝဲကလဲၤဝဲ ဒီးဘၣ်တၢ်မၤသံအီၤလၢဝ့ၢ်ရၤမိးန့ၣ်လဲၣ်. ကလူးတနီၤ, စံးတၢ်တမံၤဒီးအဂၤတနီၤ, စံးတၢ်အဂၤတမံၤဒၣ်,",
			"20": "<sup>20</sup> တုၤလၢသးတဂၤဟဲထီၣ်ဆၢထၢၣ်, သုးဘူးအသးဆူယွၤအအိၣ်ဒီးစံး ဝဲ, ယကလီန့ၢ်အီၤလီၤ. ယွၤသံကွၢ်ဝဲ, နကလီအီၤဒ်လဲၣ်.",
			"21": "<sup>21</sup> သးန့ၣ်စံးဆၢက့ၤဝဲ, ယကလဲၤဒီးမၤဒ်သိးကယဲၢ်စီၤအၤဃာ်အဝံ ခဲလၢာ်ကတဲတၢ်လီတၢ်ဝ့ၤတဖၣ်န့ၣ်လီၤ. ယွၤစံးဝဲဒၣ်, လဲၤဒီးလီန့ၢ်အီၤတက့ၢ်. နကမၤနၢၤတၢ်န့ၣ်လီၤ.”",
			"22": "<sup>22</sup> ဒီးစီၤမံၤကါယၤမၤကတၢၢ်အတၢ်ကတိၤ, “တၢ်အံၤမ့ၢ်တၢ်လၢအမၤ တ့ၢ်အသးန့ၣ်လီၤ. ယွၤမၤတ့ၢ်ဒ်သိးနဝံတဖၣ်အံၤကလီန့ၢ်နၤလီၤ. ဘၣ်ဆၣ်အဝဲအနီၢ်ကစၢ်ဒၣ်ဝဲခါလီၤတ့ၢ်အကလုၢ်လၢနကထံၣ်ဘၣ်ဒီးတၢ် တတၢးတနါန့ၣ်လီၤ.”",
			"23": "<sup>23</sup> အန့ၣ်ဒီးဝံစံးဒကံယၤလဲၤဃီၤဆူစီၤမံၤကါယၤအအိၣ်, ဒဲဝဲအမဲာ်, ဒီးသံကွၢ်ဝဲ, “ယွၤအသးဟးဖးဒီးယၤဒီးကတိၤတၢ်ဒီးနၤ, စးထီၣ်အခါဖဲလဲၣ်.”",
			"24": "<sup>24</sup> စီၤမံၤကါယၤစံးဆၢဝဲ, “နကထံၣ်သ့ၣ်ညါအီၤဖဲနလဲၤနုာ်ဆူ ဒၢးလၢတၢ်လီၢ်ခံန့ၣ်လီၤ.”",
			"25": "<sup>25</sup> အန့ၣ်ဒီး, စီၤပၤအၤဃာ်ဟ့ၣ်လီၤအကလုၢ်ဆူအပဒိၣ်ဖးဒိၣ်အကျါ တဂၤစံးဝဲ, “ဖီၣ်စီၤမံၤကါယၤဒီးလဲၤကိးအီၤဆူဝ့ၢ်အပဒိၣ်ဖးဒိၣ်စီၤ အၤမိၣ်အအိၣ်ဒီးဆူစီၤပၤဖိခွါစီၤယိၤအၣ်အအိၣ်န့ၣ်တက့ၢ်.",
			"26": "<sup>26</sup> တဲဘၣ်အဝဲသ့ၣ်လၢကဒၢနုာ်အီၤဆူဃိာ်ပူၤဒီးဟ့ၣ်အီၣ်အီၤထဲ လၢကိၣ်ဒီးထံဧိၤတုၤလီၤလၢယဟဲက့ၤကဒါက့ၤပူၤပူၤဖျဲး ဖျဲးတက့ၢ်.”",
			"27": "<sup>27</sup> စီၤမံၤကါယၤစံးဝဲ, “နမ့ၢ်ဟဲက့ၤပူၤပူၤဖျဲးဖျဲးန့ၣ် ဒီး, ယွၤတကတိၤတၢ်ခီဖျိယၤဘၣ်.” ဒီးအဝဲစံးအါထီၣ်ဝဲ, “ပှၤခဲလၢာ်သ့ၣ်ဧၢ, ဒိကနၣ်တၢ်လၢယစံးတ့ၢ်န့ၣ်တက့ၢ်.”",
			"28": "<sup>28</sup> အန့ၣ်ဝံၤဒီးကီၢ်အံၣ်စရ့လးအစီၤပၤအၤဃာ်ဒီးကီၢ်ယူဒၤအစီၤ ပၤစီၤယဟိၡၤဖးလဲၤထီၣ်ဝဲဒ်သိးကဒုးဝ့ၢ်ရၤမိးလၢကီၢ်ကံး လဧးအပူၤန့ၣ်လီၤ.",
			"29": "<sup>29</sup> စီၤအၤဃာ်စံးဘၣ်စီၤယဟိၡၤဖး, “တုၤပလဲၤထီၣ်ဒုးတၢ်န့ၣ်, ယကပျိာ်လီၤဆီယသး, မ့မ့ၢ်နဲ, ကူသိးဒၣ်နစီၤပၤအတၢ်ကူတၢ် သိးန့ၣ်တက့ၢ်.” လၢတၢ်န့ၣ်အဃိကီၢ်အံၣ်စရ့လးအစီၤပၤလဲၤထီၣ်ဆူတၢ်ဒုးအပူၤ အိၣ်ဒီးတၢ်ပျိာ်လီၤဆီအသးန့ၣ်လီၤ.",
			"30": "<sup>30</sup> ကီၢ်စူၤရံအစီၤပၤဟ့ၣ်လီၤတ့ၢ်အကလုၢ်ဆူအလ့ၣ်ကဟၣ်သုးအခိၣ် တဖၣ်လၢအသုတလဲၤထီၣ်ဒုးပှၤအဂၤတဂ့ၤ. မ့မ့ၢ်ကဒုးဒၣ်ထဲကီၢ်အံၣ်စရ့လးအစီၤပၤဧိၤန့ၣ်လီၤ.",
			"31": "<sup>31</sup> လၢတၢ်န့ၣ်အဃိ, တုၤအဝဲသ့ၣ်ထံၣ်ဃီၤစီၤယဟိၡၤဖးန့ၣ်, အဝဲသ့ၣ်ခဲလၢာ်ဆိကမိၣ်လၢအဝဲမ့ၢ်ကီၢ်အံၣ်စရ့လးအစီၤပၤဒီး အဝဲသ့ၣ်ဃၣ်အသးလၢကဒုးအီၤအဂီၢ်န့ၣ်လီၤ. ဘၣ်ဆၣ်စီၤယဟိၡၤဖးကိးထီၣ်ဝဲဒီးယွၤ, ကစၢ်ယွၤမၤပူၤဖျဲး အီၤဒီးဃၣ်ကွံာ်တၢ်ဒုးယံၤဒီးအီၤန့ၣ်လီၤ.",
			"32": "<sup>32</sup> လ့ၣ်ကဟၣ်အခိၣ်တဖၣ်ထံၣ်ဘၣ်ဝဲလၢအဝဲတမ့ၢ်ကီၢ်အံၣ်စရ့လးအစီၤ ပၤဘၣ်, အဃိအဝဲသ့ၣ်ဆိကတီၢ်အတၢ်လူၤထွဲအီၤန့ၣ်လီၤ.",
			"33": "<sup>33</sup> ဘၣ်ဆၣ်ဒီး, လၢတၢ်ဘၣ်ဆၢၣ်ဘၣ်တီၤအဃိ, ကီၢ်စူၤရံၤအသုးဖိတဂၤခးချံၣ်တဘ့ၣ်လၢအဘၣ်စီၤအၤဃာ်ဖဲ အသဃိးအဆၢန့ၣ်လီၤ. အဝဲကိးထီၣ်ဆူအပှၤနီၣ်လ့ၣ်ကဟၣ်သုးအ အိၣ်, “ယဘၣ်ဒိလံ. ဃၣ်တရံးက့ၤဒီးဟးထီၣ်ကွံာ်လၢတၢ်ဒုးပျီန့ၣ် တက့ၢ်.”",
			"34": "<sup>34</sup> ဖဲတၢ်ဒုးတၢ်ယၤဆူၣ်ဝဲအခါန့ၣ်, စီၤပၤအၤဃာ်ဘၣ်တၢ်ပိာ်ဆၢ ထၢၣ်ဒံးဒၣ်အီၤလၢအဝဲအလ့ၣ်ကဟၣ်သုးအပူၤကွၢ်ဆၢညါပှၤစူၤရံ ဖိတဖၣ်န့ၣ်လီၤ. တုၤမုၢ်လီၤနုာ်န့ၣ်အဝဲသံဝဲဒၣ်လီၤ."
		},
		"19": {
			"1": "<sup>1</sup> ကီၢ်ယူဒၤအစီၤပၤစီၤယဟိၡၤဖးဟဲက့ၤကဒါက့ၤပူၤပူၤဖျဲး ဖျဲးဆူအနီ, လၢဝ့ၢ်ယရူၤၡလ့ၣ်အပူၤန့ၣ်လီၤ.",
			"2": "<sup>2</sup> ဝံတဂၤလၢအမ့ၢ်စီၤဃနၤနံအဖိခွါစီၤယ့ၤဟူ, လဲၤထီၣ်သဂၢၢ်စီၤပၤဒီးစံးဘၣ်အီၤ, “မ့ၢ်နဆိကမိၣ်လၢတၢ်မၤ စၢၤပှၤအၢပှၤသီဒီးတၢ်အိၣ်လၢပှၤသးဟ့ယွၤအအိၣ်တကပၤန့ၣ်, မ့ၢ်တၢ်အဘၣ်န့ၣ်ဧါ. တၢ်လၢနမၤတ့ၢ်န့ၣ်, ဟဲစိာ်ယွၤအတၢ်သးထီၣ်လၢနလိၤန့ၣ်လီၤ.",
			"3": "<sup>3</sup> ဘၣ်ဆၣ်ဒီးလၢနပူၤန့ၣ်တၢ်အဂ့ၤအိၣ်ဒံးဝဲတနီၤန့ၣ်လီၤ. နသုးကွံာ်တ့ၢ်ကယဲၢ်ကစၢ်မုၣ်အၡ့ရၤအတၢ်ပနီၣ်တဖၣ်လၢပှၤဂီၢ်မုၢ် ဘူၣ်ထီၣ်ဘါထီၣ်ဝဲ, ဒီးနဂုာ်ကျဲးစၢးပိာ်ထွဲတ့ၢ်ကစၢ်ယွၤအတၢ်ဘၣ်အသးအခံန့ၣ် လီၤ.”",
			"4": "<sup>4</sup> စီၤပၤယဟိၡၤဖးမ့ၢ်အိၣ်ဝဲဆိးဝဲလၢဝ့ၢ်ယရူၤၡလ့ၣ်အပူၤဒၣ် လဲာ်, အဝဲလဲၤတၢ်က့ၤတၢ်တဘျီဘၣ်တဘျီလၢပှၤဂီၢ်မုၢ်အကျါစးထီၣ်လၢ ဝ့ၢ်ဘ့ၤၡဘၤလၢကလံၤထံးတခီ, တုၤဆူအ့ဖရဲၣ်အကစၢၢ်ကလိအကီၢ်အကတၢၢ်လၢကလံၤစိးတခီ, ဒ်သိးကကိးကဒါက့ၤပှၤဂီၢ်မုၢ်ဆူယွၤ, မိၢ်ပၢ်ဖံဖုလၢပျၢၤ တဖၣ်အကစၢ်ယွၤအအိၣ်အဂီၢ်န့ၣ်လီၤ.",
			"5": "<sup>5</sup> အဝဲဃုထၢပာ်လီၤပှၤစံၣ်ညီၣ်ကွီၢ်တဖၣ်လၢဝ့ၢ်တဖၣ်လၢအအိၣ်ဒီး အတိာ်ဧိၤတာ်ဧိၤ, တဖျၢၣ်စုာ်စုာ်အပူၤလၢကီၢ်ယူဒၤ,",
			"6": "<sup>6</sup> ဒီးသိၣ်လိနဲၣ်ယူၤအဝဲသ့ၣ်ဒ်အံၤ, “ပလီၢ်သူၣ်ပလီၢ်သးလၢသု တၢ်ခါလီၤသုကလုၢ်လၢတၢ်စံၣ်ညီၣ်အဂီၢ်တက့ၢ်. သုတမၤဘၣ်တၢ်လၢပှၤကညီအတၢ်စိတၢ်ကမီၤအမံၤအပူၤဘၣ်. မ့မ့ၢ်လၢယွၤအတၢ်စိတၢ်ကမီၤအပူၤ, ဒီးအဝဲအိၣ်ဒီးသုဖဲသုဟ့ၣ်လီၤတၢ်စံၣ်ညီၣ်န့ၣ်လီၤ.",
			"7": "<sup>7</sup> ယူးယီၣ်ပာ်ကဲယွၤဒီးမၤတၢ်လီၤတံၢ်လီၤဆဲးတက့ၢ်. အဂ့ၢ်ဒ်အံၤ, ယွၤ, ပကစၢ်ယွၤန့ၣ်, တၢ်လီတၢ်ဝ့ၤမ့ၢ်ဂ့ၤ, တၢ်ကွၢ်မဲာ်တၢ်မ့ၢ်ဂ့ၤတၢ်ဟံးန့ၢ်ခိၣ်ဖးလာ်ဆှိးမ့ၢ်ဂ့ၤတအိၣ် ဘၣ်ဒီးအီၤဘၣ်.”",
			"8": "<sup>8</sup> လၢဝ့ၢ်ယရူၤၡလ့ၣ်အပူၤန့ၣ်စီၤယဟိၡၤဖးဃုထၢပာ်လီၤပှၤလ့ၤ ဝံဖိတဖၣ်, ပှၤလုၢ်တၢ်အခိၣ်တဖၣ်ဒီးဟံၣ်ဒူၣ်ဃီထၢအခိၣ်တနီၤဒ်ပှၤစံၣ်ညီၣ် ကွီၢ်တဖၣ်လၢကွီၢ်တဖၣ်လၢအဘၣ်ထွဲဒီး, တၢ်လုၢ်သ့ၣ်ခါပတာ်ယူဒၤအတၢ်သိၣ်တၢ်သီလၢယွၤဟ့ၣ်လီၤဝဲအဂီၢ် မ့ၢ်ဂ့ၤ, ခူဖိဝ့ၢ်ဖိကဒဲကဒဲ တဖၣ်အတၢ်လိာ်ကွီၢ်လိာ်အသးအဂီၢ်မ့ၢ်ဂ့ၤန့ၣ်လီၤ.",
			"9": "<sup>9</sup> အဝဲဟ့ၣ်လီၤအဝဲသ့ၣ်လၢတၢ်သိၣ်လိနဲၣ်ယုၤတဖၣ်ဒ်လၢလာ်အံၤန့ၣ် လီၤ. “သုကဘၣ်မၤသုမူသုဒါတဖၣ်လၢတၢ်ယူးယီၣ်ပာ်ကဲယွၤအပူၤ, စူၢ်အီၤအိၣ်ဒီးတၢ်သူၣ်တီသးရၤလၢတၢ်ခဲလၢာ်လၢသုမၤအီၤ အပူၤန့ၣ်လီၤ.",
			"10": "<sup>10</sup> တဘျီလၢ်လၢ်ဖဲသုထံဖိကီၢ်ဖိကဒဲကဒဲလၢဝ့ၢ်တဖျၢၣ်လၢ်လၢ် အပူၤဟဲစိာ်ကွီၢ်ဘၣ်ထွဲဒီးတၢ်မၤသံမၤဝီမ့ၢ်ဂ့ၤ, တၢ်လုၢ်သ့ၣ်ခါပတာ်တၢ်ဘူၣ်တၢ်ဘါအတၢ်သိၣ်တၢ်သီမ့တမ့ၢ်တၢ်မၤ လိာ်တမံၤမံၤမ့ၢ်ဂ့ၤန့ၣ်, သုကဘၣ်သိၣ်လိနဲၣ်ယုၤအဝဲသ့ၣ်လီၤတံၢ်လီၤဆဲးလၢအဝဲသ့ၣ်ကဘၣ် ပာ်အသးဒ်လဲၣ်ဖဲကွီၢ်အကတီၢ်, ဒ်သိးအဝဲသ့ၣ်သုတကဲထီၣ်ပှၤမၤကမၣ်တၢ်ခီဖျိတၢ်မၤတၢ်ဒဲးဘး ထီဒါယွၤတဂ့ၤန့ၣ်လီၤ. သုမ့ၢ်တမၤဒ်န့ၣ်ဘၣ်ဒီး, သုဒီးသုပှၤထံဖိကီၢ်ဖိ ကဒဲကဒဲ, ကကလၢၢ်ဘၣ်ယွၤအတၢ်သးဒိၣ်ထီၣ်အသဟီၣ်န့ၣ်လီၤ. မ့မ့ၢ်သုမ့ၢ်မၤသုမူသုဒါဒီးသုတၢ်ကမၣ်တအိၣ်ဝဲဘၣ်.",
			"11": "<sup>11</sup> ပှၤလုၢ်တၢ်အခိၣ်အဒိၣ်ကတၢၢ်စီၤအမၤရယၤကအိၣ်ဒီးတၢ်စိ တၢ်ကမီၤလၢခံကတၢၢ်တပတီၢ်လၢကယဲၢ်တၢ်ဘူၣ်တၢ်ဘါအကွီၢ်တဖၣ်အ ဂီၢ်, ဒီးကီၢ်ယူဒၤအပဒိၣ်ဖးဒိၣ်အဒိၣ်ကတၢၢ်စီၤယံးၡမၤဧ့လးအဖိ ခွါစီၤစဘၤဒယၤကအိၣ်ဒီးတၢ်စိတၢ်ကမီၤလၢခံကတၢၢ်တပတီၢ်လၢ ကယဲၢ်ထံဖိကီၢ်ဖိအကွီၢ်တဖၣ်အဂီၢ်န့ၣ်လီၤ. ပှၤလ့ၤဝံဖိတဖၣ်အိၣ်မူအိၣ်ဒါလၢတၢ်ကွၢ်ထွဲကွီၢ်ဘျီၣ်အတၢ် စံၣ်ညီၣ်တဖၣ်မ့ၢ်အဘၣ်တၢ်မၤထွဲအီၤဧါ, တဘၣ်တၢ်မၤထွဲအီၤဘၣ်လဲၣ်အဂ့ၢ်န့ၣ်လီၤ. အိၣ်ဒီးတၢ်သူၣ်ဒူသးဒူဒီးစိာ်ထီၣ်မၤထွဲတၢ်သိၣ်လိနဲၣ်ယုၤ တဖၣ်အံၤအခံ, ဒီးမ်ယွၤအိၣ်လၢတၢ်အဘၣ်တကပၤန့ၣ်တက့ၢ်.”"
		},
		"20": {
			"1": "<sup>1</sup> တၢ်န့ၣ်တဖၣ်အလီၢ်ခံတယံာ်ဘၣ်န့ၣ်, ကီၢ်မိၤအးဒီးကီၢ်ဧၤမိၣ် အသုးမုၢ်တဖၣ်ပာ်ဖှိၣ်ဃုာ်သကိးအသးဒီးအဝဲသ့ၣ်အသိၣ်အမှံၤတဖၣ် လၢအမ့ၢ်ပှၤမူနးဖိတဖၣ်ဒီးဟဲထီၣ်ဒုးကီၢ်ယူဒၤန့ၣ်လီၤ.",
			"2": "<sup>2</sup> ပှၤဟဲစိာ်တၢ်ကစီၣ်တနီၤဟဲဝဲဒီးဒုးသ့ၣ်ညါဘၣ်စီၤပၤယဟိၡၤ ဖးစံးဝဲ, “သုးမုၢ်ဖးဒိၣ်တဖုလၢကီၢ်အဒိၣ်တခီဟဲဝဲလၢပီၣ်လဲၣ်သံ အဝၢ်ဘးခီလၢကဟဲထီၣ်ဒုးနၤအဂီၢ်န့ၣ်လီၤ. အဝဲသ့ၣ်မၤန့ၢ်ကွံာ်လံဝ့ၢ်ဃၤဃစိၣ်တါမၢ်န့ၣ်လီၤ. (အအံၤမ့ၢ်ဝ့ၢ်ဧ့ၣ်က့ဒၤအမံၤအဂၤတဖျၢၣ်န့ၣ်လီၤ.)",
			"3": "<sup>3</sup> စီၤယဟိၡၤဖးပျံၤတၢ်ဖုးတၢ်ဒီးဘါထုကဖၣ်တၢ်ဆူယွၤအအိၣ်လၢ တၢ်နဲၣ်ကျဲအဂီၢ်န့ၣ်လီၤ. အန့ၣ်ဝံၤဒီး, အဝဲဟ့ၣ်လီၤအကလုၢ်လၢတၢ်ဒုၣ်တၢ်အီၣ်တမံၤကဘၣ်တၢ် မၤအီၤလၢထံကီၢ်ဒီဘ့ၣ်အပူၤအဂီၢ်န့ၣ်လီၤ.",
			"4": "<sup>4</sup> ပှၤဂီၢ်မုၢ်လၢကယဲၢ်ကီၢ်ယူဒၤအဝ့ၢ်တဖၣ်ဟဲချ့ချ့ဆူဝ့ၢ်ယရူၤ ၡလ့ၣ်လၢကဃ့ယွၤအတၢ်နဲၣ်ကျဲအဂီၢ်,",
			"5": "<sup>5</sup> ဒီးအဝဲသ့ၣ်ဒီးပှၤဂီၢ်မုၢ်လၢဝ့ၢ်ယရူၤၡလ့ၣ်တဖၣ်, ပာ်ဖှိၣ်ထီၣ်အသးလၢယွၤအတၢ်လုၢ်ဟံၣ်အဂၢၤအသီအပူၤန့ၣ်လီၤ. စီၤပၤစီၤယဟိၡၤဖးလဲၤထီၣ်ဒီးဆၢထၢၣ်လၢအဝဲသ့ၣ်အမဲာ်ညါ,",
			"6": "<sup>6</sup> ဒီးဘါထုကဖၣ်လၢအကလုၢ်ဖးဒိၣ်စံးဝဲ, “အိယွၤ, ပမိၢ်ပၢ်ဖံဖုလၢပျၢၤတဖၣ်အကစၢ်ယွၤဧၢ, နပၢတၢ်လၢမူခိၣ်, လၢကယဲၢ်ပှၤကလုာ်တဖၣ်လၢဟီၣ်ခိၣ်အံၤအဖီခိၣ်န့ၣ်လီၤ. နအိၣ်ဒီးတၢ်စိတၢ်ကမီၤဒီးနဂံၢ်ဆူၣ်ဘါဆူၣ်, ဒီးပှၤထီဒါနၤတသ့ဘၣ်နီတဂၤဘၣ်.",
			"7": "<sup>7</sup> နမ့ၢ်ပကစၢ်ယွၤလီၤ. ဖဲနပှၤဂီၢ်မုၢ်အံၣ်စရ့လးဟဲနုာ်ဆူကီၢ် အံၤအပူၤန့ၣ်, နဟီထီၣ်ကွံာ်ပှၤဂီၢ်မုၢ်လၢအအိၣ်ဆိးဖဲအံၤဒီးဟ့ၣ်လီၤထံ ဧိၤကီၢ်ဧိၤဆူနတံၤသကိးအစၢၤအသွဲၣ်တဖၣ်ဒ်သိးကမ့ၢ်အဝဲသ့ၣ် အတၢ်လီၤစိၤလီၤထီန့ၣ်လီၤ.",
			"8": "<sup>8</sup> အဝဲသ့ၣ်အိၣ်ဝဲဆိးဝဲဖဲအံၤ, ဒီးသူၣ်ထီၣ်ဘှီထီၣ်တ့ၢ်တၢ်လုၢ် ဟံၣ်တဖျၢၣ်လၢတၢ်မၤလၤကပီၤနၤအဂီၢ်, ဒီးသ့ၣ်ညါဝဲလၢ,",
			"9": "<sup>9</sup> တၢ်တတၢးတနါတမံၤမံၤလၢအမ့ၢ်, တၢ်ဒုးတၢ်ယၤ, တၢ်ဆါသံသတြိာ်, မ့တမ့ၢ်တၢ်သၣ်ဝံၤလီၤဒိ, မ့ၢ်ဟဲဘၣ်အဝဲ သ့ၣ်လၢကစံၣ်ညီၣ်အီၤအဂီၢ်န့ၣ်ဒီး, အဝဲသ့ၣ်ဟဲဒီးဆၢထၢၣ်လၢ ယွၤအတၢ်လုၢ်ဟံၣ်အံၤအမဲာ်ညါ, ဖဲနဘၣ်တၢ်ဘူၣ်ထီၣ်ဘါထီၣ်နၤအလီၢ်န့ၣ်သ့ဝဲလီၤ. လၢတၢ်ကိၢ်တၢ်ဂီၤအကတီၢ်န့ၣ်အဝဲသ့ၣ်ဘါထုကဖၣ်တၢ်ဆူနအိၣ်သ့ ဝဲဒီးနကဒိကနၣ်အဝဲသ့ၣ်ဒီးအုၣ်က့ၤခီၣ်က့ၤအီၤန့ၣ်လီၤ.",
			"10": "<sup>10</sup> ခဲကနံၣ်အံၤပှၤဂီၢ်မုၢ်လၢကီၢ်ဧၣ်မိၣ်, ကီၢ်မိၤအးဒီးကီၢ်အဒိၣ်တဖၣ်ဟဲထီၣ်ဒုးပှၤလံ. ဖဲပမိၢ်ပၢ်ဖံဖုလၢပျၢၤတဖၣ်ဟးထီၣ်လၢကီၢ်အဲၤကူပတူးအပူၤ န့ၣ်, နတပျဲအဝဲသ့ၣ်လဲၤနုာ်ဆူထံကီၢ်သ့ၣ်တဖၣ်န့ၣ်အပူၤဘၣ်. လၢတၢ်န့ၣ်, အဃိပမိၢ်ပၢ်ဖံဖုလၢပျၢၤတဖၣ်လဲၤပူၤကွံာ်လၢ အဝဲသ့ၣ်အကီၢ်အဃၢၤဒီးတမၤဟးဂီၤကွံာ်ဘၣ်အဝဲသ့ၣ်ဘၣ်.",
			"11": "<sup>11</sup> အအံၤမ့ၢ်တၢ်လၢအဝဲသ့ၣ်မၤဆၢက့ၤပှၤန့ၣ်လီၤ. အဝဲသ့ၣ်ဟဲထီၣ်ဒ်သိးကဟီထီၣ်ကွံာ်ပှၤလၢထံကီၢ်လၢနဟ့ၣ်ပှၤ အပူၤန့ၣ်လီၤ.",
			"12": "<sup>12</sup> နမ့ၢ်ပကစၢ်ယွၤလီၤ. စံၣ်ညီၣ်အဝဲသ့ၣ်တက့ၢ်. အဂ့ၢ်ဒ်အံၤ, လၢသုးမုၢ်ဖးဒိၣ်လၢအဟဲထီၣ်ဒုးပှၤအမဲာ်ညါန့ၣ်, ပမၤစၢၤလီၤက့ၤပသးတဘၣ်ဘၣ်. ပကဘၣ်မၤတၢ်မနုၤလဲၣ်န့ၣ်ပတသ့ၣ် ညါဘၣ်. မ့မ့ၢ်ပကွၢ်ထီၣ်တၢ်ဆူနအိၣ်လၢတၢ်မၤစၢၤအဂီၢ်န့ၣ်လီၤ.”",
			"13": "<sup>13</sup> ကယဲၢ်ပှၤပိာ်ခွါလၢကီၢ်ယူဒၤအပူၤခဲလၢာ်ဃုာ်ဒီးအမါတဖၣ်ဒီး အဖိတဖၣ်န့ၣ်, ဆၢထၢၣ်ဝဲဖဲန့ၣ်, လၢယွၤအတၢ်လုၢ်ဟံၣ်န့ၣ်လီၤ.",
			"14": "<sup>14</sup> ယွၤအသးဟဲလီၤဘၣ်ပှၤလ့ၤဝံဖိတဂၤအလိၤ, လၢအအိၣ်လၢပှၤဂီၢ်မုၢ်အကျါန့ၣ်လီၤ. အဝဲအမံၤမ့ၢ်, စီၤစကၤရယၤအဖိခွါစီၤယၤဃစအ့လးန့ၣ်လီၤ. အဝဲမ့ၢ်ပှၤတဂၤလၢစီၤအၤစာ်အဒူၣ်ထၢပူၤ, ဒီးမ့ၢ်ပှၤဟဲလီၤ စၢၤလၢစီၤအၤစာ်ခီဖျိစီၤမးတၤနယၤ, စီၤယံးအ့လး, ဒီး စီၤဘနါယၤန့ၣ်လီၤ.",
			"15": "<sup>15</sup> စီၤယၤဃစအ့လးစံးဝဲ, “နဲဒၣ်တၢ်ဒိၣ်စီၤပၤဖးဒိၣ်ဒီး ကယဲၢ်သုဝဲပှၤဂီၢ်မုၢ်လၢကီၢ်ယူဒၤဒီးဝ့ၢ်ယရူၤၡလ့ၣ်အပူၤ သ့ၣ်ဧၢ, ယွၤစံးဝဲဒၣ်, လၢသုတ့ၢ်စၢ်လီၤသုဂံၢ်သုဘါမ့ၢ်ဂ့ၤ, ပျံၤတၢ်ဖုးတၢ်လၢသုကကွၢ်ဆၢၣ်မဲာ်သုးမုၢ်ဖးဒိၣ်အံၤမ့ၢ်ဂ့ၤ, အလီၢ်တအိၣ်ဘၣ်. တၢ်ဒုးန့ၣ်သန့ၤထီၣ်အသးလၢယွၤအဖီခိၣ်ဒီး တမ့ၢ်ဘၣ်လၢသုဖီခိၣ်ဘၣ်.",
			"16": "<sup>16</sup> လဲၤထီၣ်ဒုးအဝဲသ့ၣ်ခဲမုၢ်ဆ့ၣ်, ဖဲအဝဲသ့ၣ်ဟဲထီၣ်လၢဝ့ၢ်စံာ် အကျဲဟဲထီၣ်န့ၣ်တက့ၢ်. သုကဘၣ်သဂၢၢ်ဒီးအဝဲသ့ၣ်ဖဲတြီၤလၢအလဲၤ ဆူယရူၤအ့လးအပှၢ်မုၢ်ကနၢအထိးနါန့ၣ်လီၤ.",
			"17": "<sup>17</sup> သုတဘၣ်ဒုးတၢ်ဒုးအံၤဘၣ်. မ့မ့ၢ်ထဲဟံးန့ၢ်သုလီၢ်တဖၣ်ဒီး ခိးတၢ်တက့ၢ်. သုကထံၣ်ဘၣ်လၢယွၤဟ့ၣ်သုတၢ်မၤနၢၤန့ၣ်လီၤ. ပှၤဂီၢ်မုၢ်လၢကီၢ်ယူဒၤဒီးဝ့ၢ်ယရူၤၡလ့ၣ်ဖိသ့ၣ်ဧၢ, မၤယံာ်မၤနီၢ်သုသးဒီးပျံၤတၢ်တဂ့ၤ. လဲၤထီၣ်ဆူတၢ်ဒုးတ က့ၢ်. ဒီးယွၤကအိၣ်ဒီးသုလီၤ.”",
			"18": "<sup>18</sup> အန့ၣ်ဒီး, စီၤပၤယဟိၡၤဖးသကူးလီၤအသး, အိၣ်ဒီးအမဲာ်ကျးလီၤအသးလၢဟီၣ်ခိၣ်လိၤဒီးကယဲၢ်ပှၤဂီၢ်မုၢ် ခဲလၢာ်သကူးလီၤအသးဃုာ်ဒီးအီၤ, ဒီးဘူၣ်ထီၣ်ဘါထီၣ်ယွၤန့ၣ်လီၤ.",
			"19": "<sup>19</sup> ပှၤလ့ၤဝံဖိလၢပှၤကဃးဒီးပှၤကိရးအဒူၣ်ထၢပူၤတဖၣ်ဂဲၤဆၢ ထၢၣ်ဒီးလၢအကလုၢ်ဖးဒိၣ်န့ၣ်စံးထီၣ်ပတြၢၤယွၤအံၣ်စရ့လး အကစၢ်ယွၤန့ၣ်လီၤ.",
			"20": "<sup>20</sup> လၢမုၢ်ဆ့ၣ်ထီၣ်ဂီၤဂီၤန့ၣ်, ပှၤဂီၢ်မုၢ်လဲၤဃီၤဝဲဆူပှၢ်မုၢ် ကနၢဘူးဒီးသဝီတကိၤန့ၣ်လီၤ. တချုးလၢအဝဲသ့ၣ်စးထီၣ်လဲၤတၢ်ဒံးန့ၣ်, စီၤယဟိၡၤဖးကတိၤလီၤတၢ်ဆူအဝဲသ့ၣ်အအိၣ်လၢတၢ်ကတိၤတဖၣ်အံၤ န့ၣ်လီၤ. “ပှၤကီၢ်ယူဒၤဒီးဝ့ၢ်ယရူၤၡလ့ၣ်ဖိသ့ၣ်ဧၢ, ပာ်သုတၢ်နာ်လၢယွၤ, သုကစၢ်ယွၤအပူၤဒီး, သုကဆၢထၢၣ်ဂၢၢ်ကျၢၤန့ၣ်လီၤ. စူၢ်က့ၤနာ်က့ၤတၢ်လၢအဝဲအဝံတဖၣ်တဲဘၣ်သု, ဒီးသု ကမၤနၢၤတၢ်န့ၣ်လီၤ.”",
			"21": "<sup>21</sup> တုၤအကူၣ်လိာ်ဖးလိာ်သကိးအသးဒီးပှၤဂီၢ်မုၢ်ဝံၤအလီၢ်ခံန့ၣ်, စီၤပၤဟ့ၣ်လီၤအကလုၢ်လၢပှၤသးဝံၣ်တၢ်ဖိတနီၤကကူထီၣ်သိးထီၣ် အဆ့ကၤဒိၣ်တဖၣ်လၢအဝဲသ့ၣ်ကူသိးဝဲဖဲဘူၣ်စီဆှံအကတီၢ်တဖၣ်န့ၣ်, ဒီးကလဲၤတၢ်လၢသုးမုၢ်အမဲာ်ညါဒီးသးဝံၣ်ထီၣ်တၢ်, “စံးထီၣ်ပတြၢၤယွၤတက့ၢ်. အဝဲအတၢ်အဲၣ်မ့ၢ်တၢ်လီၤထူလီၤ ယိာ်န့ၣ်လီၤ.”",
			"22": "<sup>22</sup> ဖဲအဝဲသ့ၣ်စးထီၣ်သးဝံၣ်တၢ်ဒီးစံးထီၣ်ပတြၢၤတၢ်န့ၣ်, ယွၤပာ်လီၤတၢ်ခိးခးခူသူၣ်တဖၣ်ထီဒါကီၢ်ဧၤမိၣ်, ကီၢ်မိၤအးဒီးကစၢၢ်စ့ဧၤအပှၤကညီတဖၣ်လၢအဟဲထီၣ်ဒုးကီၢ်ယူဒၤ, ဒီးအဝဲသ့ၣ်ဘၣ်တၢ်မၤနၢၤကွံာ်အီၤန့ၣ်လီၤ.",
			"23": "<sup>23</sup> ပှၤဧၣ်မိၣ်ဖိတဖၣ်ဒီးပှၤမိၤအးဖိတဖၣ်ဒုးတၢ်ထီဒါကီၢ်အဒိၣ် အသုးမုၢ်ဒီးမၤဟးဂီၤကွံာ်ဝဲလၢာ်လၢာ်ဆ့ဆ့, ဝံၤဒီးအဝဲသ့ၣ်ကဒဲကဒဲဒုးလိာ်အသးဆူၣ်ဆူၣ်ကလဲာ်န့ၣ်လီၤ.",
			"24": "<sup>24</sup> တုၤကီၢ်ယူဒၤအသုးမုၢ်လဲၤတုၤဝဲဆူပှၤခိးတၢ်အလီၢ်တတီၤလၢ အအိၣ်လၢပှၢ်မုၢ်ကနၢအပူၤန့ၣ်, အဝဲသ့ၣ်ကွၢ်စိဃီၤဆူအဒုၣ်အဒါတဖၣ်အအိၣ်ဒီးထံၣ်ဘၣ်ဝဲလၢအဝဲ သ့ၣ်ခဲလၢာ်လီၤဃံၤသံကွံာ်လၢဟီၣ်ခိၣ်လိၤလံန့ၣ်လီၤ. ပှၤတပူၤဖျဲးဘၣ်နီတဂၤဘၣ်,",
			"25": "<sup>25</sup> စီၤယဟိၡၤဖးဒီးအပှၤသုးဖိတဖၣ်ဟဲနုာ်လၢကဟံးန့ၢ်တၢ်ဂုာ် န့ၢ်တဖၣ်ဒီးအဝဲသ့ၣ်ထံၣ်ဘၣ်ဂီၤဘုၣ်ဂီၤဖံးအါအါဂီၢ်ဂီၢ်, တၢ်လၢပှၤသူအီၤအလီၢ်အိၣ်တဖၣ်, တၢ်ကူတၢ်ကၤဒီးတၢ်ပီးတၢ်လီလုၢ်ဒိၣ်ပှ့ၤဒိၣ်အဂုၤအဂၤတဖၣ်န့ၣ်လီၤ. အဝဲသ့ၣ်ထၢဖှိၣ်တၢ်ဂုာ်န့ၢ်ယံာ်ဝဲသၢသီ, ဘၣ်ဆၣ်, တၢ်အိၣ်ဝဲ ဂီၢ်မုၢ်ဂီၢ်ပၤတုၤဒၣ်လဲာ်အဝဲသ့ၣ်က့ၤစိာ်တၢ်တန့ၢ်ခဲလၢာ်ဘၣ်န့ၣ်လီၤ.",
			"26": "<sup>26</sup> လၢလွံၢ်သီတသီန့ၣ်အဝဲသ့ၣ်ပာ်ဖှိၣ်ထီၣ်အသးလၢဘရၤကၤအတၢ် တြီၤပူၤဒီးစံးထီၣ်ပတြၢၤယွၤလၢကယဲၢ်တၢ်လၢအမၤတၢ်ဝဲခဲ လၢာ်အဃိန့ၣ်လီၤ. လၢတၢ်န့ၣ်အဃိတၢ်တြီၤပူၤအံၤဘၣ်တၢ်ကိးအီၤလၢ, “ဘရၤကၤ” န့ၣ်လီၤ.",
			"27": "<sup>27</sup> စီၤယဟိၡၤဖးက့ၤဆှၢက့ၤအပှၤသုးဖိတဖၣ်ဆူဝ့ၢ်ယရူၤၡလ့ၣ် အပူၤအိၣ်ဒီးတၢ်မၤနၢၤ, မ့ၢ်လၢယွၤမၤနၢၤကွံာ်အဝဲသ့ၣ်အဒုၣ်အဒါတဖၣ်အဃိန့ၣ်လီၤ.",
			"28": "<sup>28</sup> ဖဲအဝဲသ့ၣ်က့ၤတုၤဆူဝ့ၢ်န့ၣ်, အဝဲသ့ၣ်လဲၤထီၣ်ဆူယွၤအတၢ် လုၢ်ဟံၣ်အိၣ်ဒီးတၢ်သးဝံၣ်အသီၣ်လၢသီတူၢ်တဖၣ်, ဒီးကွဲၤတဖၣ်န့ၣ်လီၤ.",
			"29": "<sup>29</sup> ပှၤကလုာ်ခဲလၢာ်လၢအနၢ်ဟူဘၣ်တ့ၢ်ယွၤမၤနၢၤကွံာ်ကီၢ်အံၣ်စရ့ လးအဒုၣ်အဒါတဖၣ်ဒ်လဲၣ်အဂ့ၢ်န့ၣ်, ဒီးပျံၤတၢ်ဖုးတၢ်လီၤ.",
			"30": "<sup>30</sup> လၢတၢ်န့ၣ်အဃိစီၤယဟိၡၤဖးပၢဘၣ်တၢ်မုာ်မုာ်ခုၣ်ခုၣ်ဒီးကစၢ် ယွၤဟ့ၣ်အီၤတၢ်ဘံၣ်တၢ်ဘၢလၢတၢ်ကိးကပၤဒဲးန့ၣ်လီၤ.",
			"31": "<sup>31</sup> စီၤယဟိၡၤဖးကဲထီၣ်ကီၢ်ယူဒၤအစီၤပၤဖဲအသးအိၣ်သၢဆံယဲၢ် နံၣ်, ဒီးပၢတ့ၢ်တၢ်လၢဝ့ၢ်ယရူၤၡလ့ၣ်အပူၤခံဆံယဲၢ်နံၣ်န့ၣ်လီၤ. အဝဲအမိၢ်မ့ၢ်ဝဲစီၤၡံးလဃံအဖိမုၣ်နီၢ်ဧစူဘၤန့ၣ်လီၤ.",
			"32": "<sup>32</sup> ဒ်အပၢ်စီၤအၤစါလၢအဝဲအမဲာ်ညါအသိးန့ၣ်, အဝဲမၤတ့ၢ်တၢ်အဘၣ်လၢယွၤအမဲာ်ညါလီၤ.",
			"33": "<sup>33</sup> ဘၣ်ဆၣ်ပှၤဘါတၢ်ဂီၤတၢ်ဖီၣ်အတၢ်ဘါအလီၢ်တဖၣ်, တဘၣ်တၢ်မၤဟးဂီၤကွံာ်အီၤဘၣ်. ပှၤဂီၢ်မုၢ်တဃၣ်က့ၤအသးလၢာ် လၢာ်ဆ့ဆ့လၢသူၣ်ဒီဖျၢၣ်သးဒီဖျၢၣ်အပူၤဆူတၢ်ဘူၣ်ထီၣ်ဘါ ထီၣ်အမိၢ်ပၢ်ဖံဖုလၢပျၢၤတဖၣ်အကစၢ်ယွၤဒံးဘၣ်န့ၣ်လီၤ.",
			"34": "<sup>34</sup> ကယဲၢ်တၢ်အဂုၤအဂၤခဲလၢာ်လၢစီၤယဟိၡၤဖးမၤတ့ၢ်ဝဲ, စးထီၣ်လၢအဝဲပၢတၢ်အခီၣ်ထံးတုၤလၢအတၢ်ပၢအကတၢၢ်န့ၣ်ဘၣ်တၢ် ကွဲးနီၣ်ကွဲးဃါအီၤလၢစီၤဃနၤနံအဖိခွါစီၤယ့ၤဟူ အလံာ်တၢ်စံၣ်စိၤတဲစိၤအပူၤ, လၢအမ့ၢ်ကီၢ်အံၣ်စရ့လးအစီၤပၤ တဖၣ်အလံာ်တၢ်စံၣ်စိၤတဲစိၤအကျါတခါန့ၣ်လီၤ.",
			"35": "<sup>35</sup> တဘျီန့ၣ်, ကီၢ်ယူဒၤအစီၤပၤစီၤယဟိၡၤဖးမၤတ့ၢ်တၢ်ဒီသိၣ် ဒီမှံၤဒီးစီၤအဃၤစယၤလၢအမ့ၢ်ကီၢ်အံၣ်စရ့လးအစီၤပၤတဂၤ လၢအမၤတ့ၢ်တၢ်အၢတၢ်သီအါမံၤန့ၣ်လီၤ.",
			"36": "<sup>36</sup> ဖဲဝ့ၢ်ဧ့စယိၣ်ကဘ့ၢ်အကဘီသန့န့ၣ်အဝဲသ့ၣ်ဘှီထီၣ်ကဘီတဖၣ်လၢ အလဲၤတၢ်လၢပီၣ်လဲၣ်ပူၤန့ၣ်လီၤ.",
			"37": "<sup>37</sup> ဘၣ်ဆၣ်စီၤဒိဒၤဝၤအဖိခွါစီၤအလၤဧစၢ်လၢဝ့ၢ်မရ့ၡၤဟ့ၣ် ပလီၢ်စီၤယဟိၡၤဖးစံးဝဲ, “မ့ၢ်လၢနမၤတ့ၢ်တၢ်ဒီသိၣ်ဒီမှံၤဒီးစီၤအဃၤစယၤအဃိ, ယွၤကမၤဟးဂီၤကွံာ်တၢ်လၢနဘှီထီၣ်န့ၣ်လီၤ.” ဒီးကဘီတဖၣ်ဟးဂီၤကွံာ်ဝဲဒီးတလဲၤဘၣ်တၢ်နီတစုဘၣ်"
		},
		"21": {
			"1": "<sup>1</sup> စီၤယဟိၡၤဖးသံဝဲဒီးဘၣ်တၢ်ခူၣ်လီၤကွံာ်အီၤလၢစီၤပၤအတၢ် သွၣ်ခိၣ်တဖၣ်အပူၤလၢစီၤဒၤဝံးအဝ့ၢ်ပူၤ, ဒီးအဖိခွါစီၤယဟိရၣ်ကဲထီၣ်က့ၤစီၤပၤလၢအလီၢ်န့ၣ်လီၤ.",
			"2": "<sup>2</sup> ကီၢ်ယူဒၤအစီၤပၤစီၤယဟိၡၤဖးအဖိခွါစီၤယဟိရၣ်အိၣ်ဒီး အဒီပုၢ်ဝဲၢ်ခွါဃုဂၤ, လၢအမ့ၢ်ဝဲစီၤဧစၤရယၤ, စီၤယဃံအ့လး, စီၤစကၤရယၤဟူၤ, စီၤဧစၤရယၤ, စီၤမံၤက့လးဒီးစီၤၡဖးတယၤ န့ၣ်လီၤ.",
			"3": "<sup>3</sup> အဝဲသ့ၣ်အပၢ်ဟ့ၣ်အဝဲသ့ၣ်လၢထူစ့ဒီးတၢ်လုၢ်ဒိၣ်ပှ့ၤဒိၣ်အဂၤ တဖၣ်အါအါဂီၢ်ဂီၢ်, ဒီးပာ်လီၤအဝဲသ့ၣ်တဂၤစုာ်စုာ်လၢကပၢဘၣ်ဝ့ၢ်အိၣ်ဒီးတိာ်ဧိၤ တာ်ဧိၤတဖၣ်အကျါတဝ့ၢ်စုာ်စုာ်လၢကီၢ်ယူဒၤအပူၤန့ၣ်လီၤ. ဘၣ်ဆၣ်မ့ၢ်လၢစီၤယဟိရၣ်မ့ၢ်ဝဲဖိဝဲၢ်ကိအဃိစီၤယဟိၡၤဖး ဒုးကဲထီၣ်အီၤလၢပှၤထီၣ်က့ၤအလီၢ်န့ၣ်လီၤ.",
			"4": "<sup>4</sup> တုၤစီၤယဟိရၣ်အိၣ်ဂၢၢ်ဆိးကျၢၤလၢတၢ်ပၢဘၣ်ဘီမုၢ်န့ၣ်, အဝဲမၢပှၤမၤသံကွံာ်အဒီပုၢ်ဝဲၢ်ခွါခဲလၢာ်ဒီးဒ်န့ၣ်အသိး ကီၢ်အံၣ်စရ့လးအပဒိၣ်ပပှၢ်တနီၤန့ၣ်လီၤ.",
			"5": "<sup>5</sup> စီၤယဟိရၣ်ကဲထီၣ်စီၤပၤဖဲအသးအိၣ်သၢဆံခံနံၣ်ဒီးပၢတ့ၢ် တၢ်လၢဝ့ၢ်ယရူၤၡလ့ၣ်အပူၤဃိးနံၣ်န့ၣ်လီၤ.",
			"6": "<sup>6</sup> အဝဲပိာ်ထွဲတ့ၢ်စီၤပၤအၤဃာ်ဒီးကီၢ်အံၣ်စရ့လးအစီၤပၤအဂၤ တဖၣ်အဒိတဲာ်အၢသီအခံမ့ၢ်လၢအဝဲဒိးတ့ဒိးဖျီတ့ၢ်အသးဒီး စီၤအၤဃာ်အဖိမုၣ်တဖၣ်အကျါတဂၤအဃိန့ၣ်လီၤ. ဒီးမၤတ့ၢ်တၢ်ဒဲးဘးထီဒါယွၤ,",
			"7": "<sup>7</sup> ဘၣ်ဆၣ်ယွၤတအဲၣ်ဒိးမၤဟးဂီၤကွံာ်စီၤဒၤဝံးအစၢၤအသွဲၣ်အတၢ် ပၢဘၣ်, မ့ၢ်လၢအဝဲမၤတ့ၢ်တၢ်အၢၣ်လီၤတမံၤဒီးစီၤဒၤဝံးဒီးအၢၣ်လီၤ တ့ၢ်ဝဲဒၣ်လၢစီၤဒၤဝံးအစၢၤအသွဲၣ်တဖၣ်ကပၢထွဲတၢ်ထီဘိတထံၣ် ဃီအဃိန့ၣ်လီၤ.",
			"8": "<sup>8</sup> ဖဲစီၤယဟိရၣ်ပၢတၢ်အစိၤန့ၣ်ကီၢ်အဒိၣ်ပူထီၣ်တၢ်ထီဒါကီၢ်ယူ ဒၤဒီးကဲထီၣ်ဘီမုၢ်သဘျ့တဘ့ၣ်န့ၣ်လီၤ.",
			"9": "<sup>9</sup> လၢတၢ်န့ၣ်အဃိ, စီၤယဟိရၣ်ဒီးအသုးခိၣ်သုးနၢ်တဖၣ်ဟးထီၣ် ဒီးလ့ၣ်ကဟၣ်ဒုးသုးတဖၣ်, ဒီးလဲၤထီၣ်ဒုးကီၢ်အဒိၣ်န့ၣ်လီၤ. ဖဲန့ၣ်ပှၤအဒိၣ်အသုးမုၢ်ကဝီၤဃာ်အဝဲသ့ၣ်, ဘၣ်ဆၣ်လၢမုၢ်နၤအကတီၢ်န့ၣ်, အဝဲသ့ၣ်ဟးဖျိထီၣ်ပၢၢ်ဝဲဒီးပူၤ ဖျဲးကွံာ်ဝဲန့ၣ်လီၤ.",
			"10": "<sup>10</sup> လၢန့ၣ်လံၤလံၤကီၢ်အဒိၣ်အိၣ်သဘျ့ထီၣ်ကွံာ်လၢကီၢ်ယူဒၤန့ၣ် လီၤ. တကတီၢ်ဃီအံၤ, ဝ့ၢ်လံးဘနၤစ့ၢ်ကီးပူထီၣ်ထီဒါကွံာ်တၢ်, မ့ၢ်လၢစီၤယဟိရၣ်ညိကွံာ်ယွၤ, အမိၢ်ပၢ်ဖံဖုလၢပျၢၤတဖၣ်အကစၢ်ယွၤအဃိန့ၣ်လီၤ.",
			"11": "<sup>11</sup> အဝဲဘှီထီၣ်ဒၣ်လဲာ်ပှၤဘါတၢ်ဂီၤတၢ်ဖီၣ်တဖၣ်အတၢ်ဘူၣ်တၢ်ဘါ အလီၢ်လၢကီၢ်ယူဒၤအတၢ်လီၢ်ထီၣ်ထီတဖၣ်, ဒီးဆှၢဃီၤကီၢ်ယူဒၤဒီးဝ့ၢ်ယရူၤၡလ့ၣ်အပှၤဂီၢ်မုၢ်လၢကမၤ တၢ်ဒဲးဘးထီဒါယွၤန့ၣ်လီၤ.",
			"12": "<sup>12</sup> ဝံအ့ၤလံယၤဆှၢလီၤန့ၢ်စီၤယဟိရၣ်အလံာ်ပရၢတဘ့ၣ်, လၢအအိၣ်ကွဲးအသးဒ်အဖီလာ်အံၤအသိးန့ၣ်လီၤ. “ယွၤ, နပၢ်ဖးဒိၣ်လၢပျၢၤစီၤဒၤဝံးအကစၢ်ယွၤစံၣ်ညီၣ်ဃၣ် နၤ, မ့ၢ်လၢနတလူၤပိာ်ထွဲဘၣ်နပၢ်စီၤယဟိၡၤဖးအဒိ အတဲာ်မ့ၢ်ဂ့ၤ, နဖုစီၤအၤစါအဒိအတဲာ်မ့ၢ်ဂ့ၤအဃိန့ၣ်လီၤ.",
			"13": "<sup>13</sup> အခိၣ်တလိာ်, နပိာ်ထွဲတ့ၢ်ကီၢ်အံၣ်စရ့လးအစီၤပၤတဖၣ်အဒိအတဲာ် ဒီးဆှၢဃီၤကီၢ်ယူဒၤဒီးဝ့ၢ်ယရူၤၡလ့ၣ်အပှၤဂီၢ်မုၢ်တဖၣ်လၢ အသးအသုတတီဒီးကစၢ်ယွၤတဂ့ၤ, ဒ်သိးဒၣ်စီၤပၤအၤဃာ်ဒီးပှၤထီၣ်က့ၤအဝဲအလီၢ်တဖၣ်ဆှၢဃီၤ ကီၢ်အံၣ်စရ့လးဆူတၢ်သူၣ်တတီသးတရၤအပူၤန့ၣ်လီၤ. နမၤသံကွံာ်ဒၣ်လဲာ်နဒီပုၢ်ဝဲၢ်ခွါတဖၣ်, လၢအမ့ၢ်ပှၤအဂ့ၤဒိၣ် န့ၢ်ဒံးနၤတက့ၢ်န့ၣ်လီၤ.",
			"14": "<sup>14</sup> လၢတၢ်တဖၣ်န့ၣ်အဃိ, ယွၤကစံၣ်ညီၣ်နပှၤဂီၢ်မုၢ်, နဖိတဖၣ်, ဒီးနမါတဖၣ်ဆါဆါကလဲာ်, ဒီးကမၤဟးဂီၤနတၢ်စုလီၢ် ခီၣ်ခိၣ်တဖၣ်န့ၣ်လီၤ.",
			"15": "<sup>15</sup> နကစၢ်ဒၣ်နဲနကတူၢ်ဘၣ်ပှံာ်အတၢ်ဆါလၢအဆါနးမးတမံၤ, လၢကအၢထီၣ်နးထီၣ်ဝဲတနံၤဘၣ်တနံၤန့ၣ်လီၤ.”",
			"16": "<sup>16</sup> ပှၤဖလ့ၡသးဖိဒီးပှၤဧ့ရ့းဖိတနီၤအိၣ်ဝဲဆိးဝဲလၢပီၣ်လဲၣ် ကၢၢ်နံၤဘူးဒီးပှၤကူၤၡးဖိတဖၣ်သူၣ်လီၤအတၢ်အိၣ်တၢ်ဆိးအလီၢ် န့ၣ်လီၤ. ယွၤထိၣ်ဟူးထိၣ်ဂဲၤထီၣ်အဝဲသ့ၣ်အသးလၢကလဲၤထီၣ်ဒုးတၢ်ထီဒါ စီၤယဟိရၣ်န့ၣ်လီၤ.",
			"17": "<sup>17</sup> အဝဲသ့ၣ်လဲၤထီၣ်ဒုးကီၢ်ယူဒၤ, ဂုာ်န့ၢ်ဆူၣ်တၢ်လၢစီၤပၤအနီ ပူၤ, ဒီးက့ၤစိာ်ကွံာ်ကယဲၢ်စီၤပၤအမါတဖၣ်ဒီးအဖိခွါတဖၣ်ဒ်ပှၤဘၣ် တၢ်စၢဃာ်တဖၣ်အသိးန့ၣ်လီၤ. ပှၤအိၣ်လီၤတဲာ်မ့ၢ်ဒၣ်ထဲအဖိခွါသဒါစီၤအဃၤစယၤတဂၤဧိၤန့ၣ်လီၤ.",
			"18": "<sup>18</sup> တုၤတၢ်မၤအသးတဖၣ်အံၤဝံၤအလီၢ်ခံန့ၣ်, ယွၤဒုးဘၣ်စီၤပၤလၢ ပှံာ်အတၢ်ဆါတမံၤလၢအဆါနးမးန့ၣ်လီၤ.",
			"19": "<sup>19</sup> လၢခံနံၣ်ဃၣ်ဃၣ်အတီၢ်ပူၤန့ၣ်, တၢ်ဆါနးထီၣ်တစဲးဘၣ်တစဲးတုၤ လီၤလၢ, လၢခံကတၢၢ်န့ၣ်စီၤပၤသံဝဲလၢ, တၢ်တူၢ်ဘၣ်ခီၣ်ဘၣ်နးနးကျံၤ ကျံၤအပူၤန့ၣ်လီၤ. အဝဲအထံဖိကီၢ်ဖိတဖၣ်တဆိၣ်ကဲၤထီၣ်ဘၣ်တၢ်ဘၣ်မိၢ်ဘၣ်မးအမ့ၣ် အူလၢအဝဲအဂီၢ်, ဒ်တၢ်မၤတ့ၢ်အီၤလၢအပၢ်သ့ၣ်လၢပျၢၤတဖၣ်အဂီၢ်အသိးန့ၣ်လီၤ.",
			"20": "<sup>20</sup> စီၤယဟိရၣ်ကဲထီၣ်စီၤပၤဖဲအသးအိၣ်သၢဆံခံနံၣ်ဒီးပၢတ့ၢ် တၢ်လၢဝ့ၢ်ယရူၤၡလ့အပူၤဃိးနံၣ်န့ၣ်လီၤ. ဖဲအဝဲဒၣ်သံန့ၣ်ပှၤလၢအသူၣ်အုးသးအုးတအိၣ်ဘၣ်နီတဂၤဘၣ်. အဝဲသ့ၣ်ခူၣ်လီၤကွံာ်အီၤလၢစီၤဒၤဝံးအဝ့ၢ်ပူၤ, ဘၣ်ဆၣ်ဒီးတမ့ၢ်ဘၣ်လၢစီၤပၤအတၢ်သွၣ်ခိၣ်တဖၣ်အပူၤန့ၣ်ဘၣ်."
		},
		"22": {
			"1": "<sup>1</sup> ပှၤဂုာ်ဆူၣ်ပျိဆူၣ်တၢ်တဖုလၢအဟဲဃုာ်ဒီးပှၤဧ့ရ့းဖိတနီၤ န့ၣ်နုာ်လီၤဒုးတၢ်, ဒီးမၤသံကွံာ်စီၤပၤစီၤယဟိရၣ်အဖိခွါခဲလၢာ်, အိၣ်လီၤတဲာ်ဒၣ်ထဲအဖိခွါသဒါစီၤအဃၤစယၤတဂၤဧိၤန့ၣ်လီၤ. လၢတၢ်န့ၣ်အဃိဝ့ၢ်ယရူၤၡလ့ၣ်အပှၤဂီၢ်မုၢ်ဒုးကဲထီၣ်စီၤအဃၤ စယၤလၢစီၤပၤ, လၢအပၢ်အလီၢ်န့ၣ်လီၤ.",
			"2": "<sup>2</sup> စီၤအဃၤစယၤကဲထီၣ်စီၤပၤဖဲအသးအိၣ်ခံဆံခံနံၣ်ဒီးပၢတ့ၢ် တၢ်လၢဝ့ၢ်ယရူၤၡလ့ၣ်အပူၤတနံၣ်န့ၣ်လီၤ. စီၤအဃၤစယၤပိာ်ထွဲ စ့ၢ်ကီးစီၤပၤအၤဃာ်အဒူၣ်ဖိထၢဖိအဒိအတဲာ်အခံန့ၣ်လီၤ.",
			"3": "<sup>3</sup> အဝဲအမိၢ်နီၢ်ဧသၤလယၤ, ကီၢ်အံၣ်စရ့လးအစီၤပၤဧိၣ်ရံၤအလံၤ မုၣ်ဒီးစီၤပၤအၤဃာ်အဖိမုၣ်, ဟ့ၣ်တ့ၢ်အီၤတၢ်ဟ့ၣ်ကူၣ်လၢအဆှၢဃီၤအီၤဆူတၢ်အၢတၢ်သီအပူၤ န့ၣ်လီၤ.",
			"4": "<sup>4</sup> အဝဲမၤတ့ၢ်တၢ်ဒဲးဘးထီဒါယွၤ, မ့ၢ်လၢဖဲအပၢ်သံဝံၤအလီၢ်ခံ န့ၣ်, စီၤပၤအၤဃာ်အဒူၣ်ဖိထၢဖိအဂၤတဖၣ်ကဲထီၣ်အဝဲအပှၤဟ့ၣ်ကူၣ် ဟ့ၣ်ဖးတၢ်တဖၣ်, ဒီးအဝဲသ့ၣ်ဆှၢဃီၤအီၤဆူအတၢ်ဟးဂီၤအပူၤအဃိန့ၣ်လီၤ.",
			"5": "<sup>5</sup> ပိာ်ထွဲထီၣ်အဝဲသ့ၣ်အတၢ်ဟ့ၣ်ကူၣ်အခံန့ၣ်, အဝဲမၤသကိးတၢ်ဒီးကီၢ်အံၣ်စရ့လးအစီၤပၤစီၤယဟိရၣ်လၢတၢ် ဒုးတၢ်ယၤတဘျီထီဒါကီၢ်စူၤရံအစီၤပၤစီၤဃစ့လးန့ၣ်လီၤ. သုးမုၢ်တဖၣ်ဒုးလိာ်အသးဖဲဝ့ၢ်ရၤမိးလၢကီၢ်ကံးလဧးအပူၤ ဒီးစီၤယဟိရၣ်ဘၣ်ဒိဝဲလၢတၢ်ဒုးတၢ်ယၤအပူၤန့ၣ်လီၤ.",
			"6": "<sup>6</sup> အဝဲဟဲက့ၤကဒါက့ၤဆူဝ့ၢ်ယံးစရ့လးလၢကမၤဘျါက့ၤအတၢ်ပူၤ လီၢ်ပူၤကျဲအဂီၢ်, ဒီးစီၤအဃၤစရၤလဲၤဖဲန့ၣ်လၢကအိၣ်သကိးအီၤအဂီၢ်န့ၣ်လီၤ.",
			"7": "<sup>7</sup> ကစၢ်ယွၤသူတၢ်လဲၤအိၣ်သကိးစီၤယဟိရၣ်အံၤဒ်ကျဲလၢကကဲထီၣ် စီၤအဃၤစယၤအတၢ်ဟးဂီၤအဂီၢ်န့ၣ်လီၤ. ဖဲစီၤအဃၤစယၤအိၣ်ဝဲဖဲန့ၣ်အခါန့ၣ်, အဝဲဒီးစီၤယဟိရၣ်ဘၣ် ကွၢ်ဆၢၣ်မဲာ်လိာ်အသးဒီးပှၤတဂၤလၢအမံၤမ့ၢ်ဝဲစီၤယ့ၤဟူ, လၢအမ့ၢ်စီၤနံၣ်ၡံၤအဖိခွါ, ပှၤတဂၤလၢယွၤဃုထၢတ့ၢ်အီၤလၢ ကမၤဟးဂီၤကွံာ်စီၤအၤဃာ်အစၢၤအသွဲၣ်အတၢ်ပၢအစိၤန့ၣ်လီၤ.",
			"8": "<sup>8</sup> ဖဲစီၤယ့ၤဟူမၤထွဲကစၢ်ယွၤအတၢ်စံၣ်ညီၣ်လၢစီၤအၤဃာ်အစၢၤ အသွဲၣ်အတၢ်ပၢအစိၤအဂီၢ်န့ၣ်, အဝဲဘၣ်သဃိာ်လိာ်အသးဒီးပှၤတဖုလၢအမ့ၢ်ဝဲ, ပှၤယူဒၤဖိအခိၣ်အနၢ်တဖၣ်ဒီးစီၤအဃၤစယၤအဖိဒိၣ်ခွါတဖၣ်လၢ အဟဲပိာ်ထွဲစီၤအဃၤစယၤအခံလၢတၢ်လဲၤအိၣ်သကိးအပူၤန့ၣ်လီၤ. စီၤယ့ၤဟူမၤသံကွံာ်အဝဲသ့ၣ်ခဲလၢာ်န့ၣ်လီၤ.",
			"9": "<sup>9</sup> တၢ်ဃုထံၣ်န့ၢ်စီၤအဃၤစယၤ, ဒီးအဝဲဘၣ်တၢ်ထံၣ်န့ၢ်အီၤလၢ အအိၣ်ခူသူၣ်ဝဲဖဲကီၢ်ၡၤမရံအပူၤန့ၣ်လီၤ. အဝဲသ့ၣ်လဲၤစိာ်အီၤဆူ စီၤယ့ၤဟူအအိၣ်ဒီးအဝဲဒၣ်မၤသံကွံာ်အီၤန့ၣ်လီၤ. ဘၣ်ဆၣ်အဝဲသ့ၣ်ခူၣ်လီၤကွံာ်အစိၣ်လၢတၢ်ပာ်ကဲအဝဲအဖုစီၤပၤ ယဟိၡၤဖးအဃိန့ၣ်လီၤ. စီၤယဟိၡၤဖးမၤတ့ၢ်ကယဲၢ်တၢ်ခဲလၢာ်ဒ်အသ့ဝဲအသိးလၢကမၤယွၤ အတၢ်အဂီၢ်န့ၣ်လီၤ. စီၤအဃၤစယၤအဟံၣ်ဖိဃီဖိတအိၣ်လီၤတဲာ်တ့ၢ်ဘၣ်နီတဂၤလၢပၢ က့ၤဘီမုၢ်ကသ့ဝဲန့ၣ်ဘၣ်.",
			"10": "<sup>10</sup> တုၤစီၤပၤအဃၤစယၤအမိၢ်နီၢ်ဧသၤလယၤသ့ၣ်ညါဝဲလၢအဖိခွါဘၣ် တၢ်မၤသံကွံာ်အီၤတဘျီဃီန့ၣ်အဝဲဟ့ၣ်လီၤအကလုၢ်လၢကယဲၢ်ကီၢ် ယူဒၤအစီၤပၤအပှၤဟံၣ်ဖိဃီဖိခဲလၢာ်ကဘၣ်တၢ်မၤသံကွံာ်အီၤန့ၣ်လီၤ.",
			"11": "<sup>11</sup> စီၤအဃၤစယၤအိၣ်ဒီးအဒီပုၢ်ဝဲၢ်မုၣ်တဂၤလၢအမိၢ်တမ့ၢ်တဂၤဃီ ဘၣ်လၢအမံၤမ့ၢ်နီၢ်ယဟိၡဘၤလၢအဒိးတ့ဒိးဖျီအသးဒီးပှၤလုၢ် တၢ်အခိၣ်တဂၤလၢအမ့ၢ်ဝဲစီၤယဟိယဒါန့ၣ်လီၤ. လၢတၢ်ခူသူၣ်အပူၤ, အဝဲမၤပူၤဖျဲးစီၤအဃၤစယၤအဖိခွါတဖၣ် အကျါတဂၤလၢအမ့ၢ်စီၤယိၤအၣ်န့ၣ်လီၤ. အဝဲစိာ်ကွံာ်အီၤလၢစီၤပၤဖိခွါအဂၤလၢတၢ်ကမၤသံအီၤတဖၣ် အကျါဒီးပာ်ခူသူၣ်အီၤဃုာ်ဒီးပိာ်မုၣ်လၢအကွၢ်အီၤတဂၤလၢ ယွၤအတၢ်လုၢ်ဟံၣ်အဒၢးတဖျၢၣ်အပူၤန့ၣ်လီၤ. လၢအဝဲအတၢ်ပာ်ခူသူၣ်အံၤအဃိ, အဝဲမၤပူၤမၤဖျဲးအီၤလၢနီၢ်ဧသၤလယၤအတၢ်မၤသံအီၤန့ၣ်လီၤ.",
			"12": "<sup>12</sup> လၢဃုနံၣ်အတီၢ်ပူၤ, ဖဲနီၢ်ဧသၤလယၤပၢတၢ်ဒ်နီၢ်ပၤမုၣ်အခါ န့ၣ်အဝဲအိၣ်ခူသူၣ်တ့ၢ်ဝဲဖဲန့ၣ်လီၤ."
		},
		"23": {
			"1": "<sup>1</sup> လၢတၢ်အိၣ်ခိးတၢ်ဃုနံၣ်ဝံၤအလီၢ်ခံန့ၣ်, ပှၤလုၢ်တၢ်အခိၣ်စီၤ ယဟိယဒါပာ်လီၤအသးလၢတၢ်အံၤမ့ၢ်တၢ်ဆၢကတီၢ်လၢအဝဲကဘၣ်စး ထီၣ်မၤတၢ်န့ၣ်လီၤ. အဝဲမၤသကိးတၢ်အၢၣ်လီၤအီလီၤတမံၤဒီးသုးခိၣ်သုးနၢ်ယဲၢ်ဂၤ လၢအမ့ၢ်ဝဲစီၤယရိဃၣ်အဖိခွါစီၤဧစၤရယၤ, စီၤယိဃၤနၣ်အဖိခွါစီၤယံးၡမၤဧ့လး, စီၤဧိၤဘ့းအဖိခွါ စီၤဧစၤရယၤ, စီၤဧဒါယၤအဖိခွါစီၤမၤစ့ယၤဒီးစီၤစံးကရံးအဖိခွါစီၤ အလံၡဖးတဖၣ်န့ၣ်လီၤ.",
			"2": "<sup>2</sup> အဝဲသ့ၣ်လဲၤတၢ်က့ၤတၢ်ဆူကယဲၢ်ဝ့ၢ်ခဲလၢာ်လၢကီၢ်ယူဒၤအပူၤ ဒီးဟဲက့ၤကိးက့ၤ, ပှၤလ့ၤဝံဖိတဖၣ်ဒီးကယဲၢ်ဒူၣ်ထၢခဲလၢာ်အခိၣ်တဖၣ်ဃုာ်ဒီးအဝဲ သ့ၣ်ဆူဝ့ၢ်ယရူၤၡလ့ၣ်န့ၣ်လီၤ.",
			"3": "<sup>3</sup> အဝဲသ့ၣ်ခဲလၢာ်ပာ်ဖှိၣ်ထီၣ်အသးလၢယွၤအတၢ်လုၢ်ဟံၣ်အပူၤ, ဒီးဖဲန့ၣ်အဝဲသ့ၣ်မၤတၢ်အၢၣ်လီၤဒီးစီၤပၤဖိခွါစီၤယိၤအၣ်န့ၣ်လီၤ. စီၤယဟိယဒါစံးဘၣ်အဝဲသ့ၣ်, “အအံၤမ့ၢ်စီၤပၤအဃၤစယၤလၢအသံဝဲအဖိခွါန့ၣ်လီၤ. ခဲအံၤအဝဲကကဲထီၣ်စီၤပၤ, ဒ်ယွၤအၢၣ်လီၤတ့ၢ်ဝဲလၢစီၤပၤ ဒၤဝံးအစၢၤအသွဲၣ်တဖၣ်ကမ့ၢ်စီၤပၤအသိးန့ၣ်လီၤ.",
			"4": "<sup>4</sup> အအံၤမ့ၢ်တၢ်လၢပမၤအီၤန့ၣ်လီၤ. ဖဲပှၤလုၢ်တၢ်အခိၣ်တဖၣ်, ဒီးပှၤလ့ၤဝံဖိတဖၣ်ဟဲဝဲလၢကမၤအမူအဒါလၢမုၢ်အိၣ်ဘှံး အနံၤန့ၣ်, ပှၤလၢအဝဲသ့ၣ်အကျါသၢပူတပူကခိးပၢၤတၢ်လုၢ်ဟံၣ်အတြဲၤဖးဒိၣ်တဖၣ်,",
			"5": "<sup>5</sup> အဂၤသၢပူတပူကခိးပၢၤစီၤပၤအနီ, ဒီးပှၤအိၣ်လီၤတဲာ်တဖၣ် ကဘၣ်တၢ်ပာ်လီၤအီၤဖဲတၢ်အခီၣ်ထံးအတြဲၤဖးဒိၣ်န့ၣ်လီၤ. ကယဲၢ်ပှၤဂီၢ်မုၢ်ခဲလၢာ်ကအိၣ်ဖှိၣ်ရိဖှိၣ်ဝဲဒၣ်ဖဲယွၤအတၢ် လုၢ်ဟံၣ်အဂၢၤပူၤန့ၣ်လီၤ.",
			"6": "<sup>6</sup> တ့မ့ၢ်လၢပှၤလုၢ်တၢ်အခိၣ်တဖၣ်ဒီးပှၤလ့ၤဝံဖိတဖၣ်လၢအအိၣ်မူ အိၣ်ဒါဘၣ်န့ၣ်ဒီး, ပှၤတဘၣ်လဲၤနုာ်ဆူယွၤအတၢ်လုၢ်ဟံၣ်အတၢ်သူၣ်ထီၣ်တဖၣ်အပူၤနီ တဂၤဘၣ်. အဝဲသ့ၣ်လဲၤနုာ်ဘၣ်ဝဲမ့ၢ်လၢအဝဲသ့ၣ်ဘၣ်တၢ်ပာ်စီဆှံတ့ၢ်အီၤ အဃိလီၤ. မ့မ့ၢ်ပှၤဂီၢ်မုၢ်လၢအိၣ်လီၤတဲာ်တဖၣ်န့ၣ်ကဘၣ်စူၢ်ယွၤအတၢ်သိၣ် လိနဲၣ်ယုၤတဖၣ်ဒီးကဘၣ်အိၣ်ဒၣ်လၢတၢ်ချၢန့ၣ်လီၤ.",
			"7": "<sup>7</sup> ပှၤလ့ၤဝံဖိတဖၣ်ကဘၣ်ဆၢထၢၣ်အိၣ်ခိးပၢၤတၢ်ဝးတရံးစီၤပၤ အိၣ်ဒီးအဝဲသ့ၣ်အနးတဖၣ်လၢအအိၣ်ထုးထီၣ်အသး, ဒီးအဝဲသ့ၣ်ကဘၣ်အိၣ်ဒီးစီၤပၤဖဲအဝဲလဲၤတၢ်တပူၤလၢ်လၢ်န့ၣ်လီၤ. ပှၤတဂၤလၢ်လၢ်လၢအဂုာ်ကျဲးစၢးလဲၤနုာ်ဆူယွၤအတၢ်လုၢ်ဟံၣ် အပူၤန့ၣ်, ကဘၣ်တၢ်မၤသံကွံာ်အီၤန့ၣ်လီၤ.”",
			"8": "<sup>8</sup> ပှၤလ့ၤဝံဖိတဖၣ်ဒီးကီၢ်ယူဒၤအပှၤဂီၢ်မုၢ်တဖၣ်မၤတၢ်ဒ်ပှၤ လုၢ်တၢ်အခိၣ်စီၤယဟိယဒါအတၢ်သိၣ်လိနဲၣ်ယုၤအသိးန့ၣ်လီၤ. လၢမုၢ်အိၣ်ဘှံးနံၤန့ၣ်ပှၤလၢတအိၣ်ဒီးမူဒါလၢတၢ်လုၢ်ဟံၣ် ပူၤတဖၣ်တဘၣ်တၢ်ပျၢ်က့ၤအီၤဘၣ်. လၢတၢ်န့ၣ်အဃိ, သုးခိၣ်ဖးဒိၣ်တဖၣ်သူဘၣ်ပှၤလၢအလီၤဘၣ်တၢ်မၤတဖၣ်မ့ၢ်ဂ့ၤ, တလီၤဘၣ်တၢ်မၤတဖၣ်မ့ၢ်ဂ့ၤသ့ဝဲန့ၣ်လီၤ.",
			"9": "<sup>9</sup> စီၤယဟိယဒါဟ့ၣ်လီၤသုးခိၣ်သုးနၢ်တဖၣ်လၢဘီတဖၣ်ဒီးကတီၤ တဖၣ်လၢအမ့ၢ်တ့ၢ်စီၤပၤဒၤဝံးအတၢ်လၢအဘၣ်တၢ်ပာ်အီၤလၢ ယွၤအတၢ်လုၢ်ဟံၣ်အပူၤန့ၣ်လီၤ.",
			"10": "<sup>10</sup> အဝဲပာ်လီၤပှၤလၢအနးအိၣ်ထုးထီၣ်အသးသ့ၣ်တဖၣ်ဝးတရံးယွၤအတၢ် လုၢ်ဟံၣ်အမဲာ်ညါလၢကဒီဒၣ်အိၣ်ပှိၤစီၤပၤအဂီၢ်န့ၣ်လီၤ.",
			"11": "<sup>11</sup> အန့ၣ်ဒီး, စီၤယဟိယဒါဆှၢထီၣ်စီၤယိၤအၣ်ဆူတၢ်ချၢ, ဒုးကုာ်ထီၣ်အီၤစီၤပၤအခိၣ်သလုးလၢအခိၣ်လိၤ, ဒီးဟ့ၣ်ဃီၤအီၤလၢတၢ်ဘူၣ်တၢ်ဘါအတၢ်သိၣ်တၢ်သီတဖၣ်လၢအဘၣ်ထွဲ ဒီးတၢ်မ့ၢ်စီၤပၤအလံာ်တဘ့ၣ်လီၤ. အန့ၣ်ဒီး, အဝဲဘၣ်တၢ်ဒုးကဲထီၣ်အီၤလၢစီၤပၤန့ၣ်လီၤ. ပှၤလုၢ်တၢ်အခိၣ်စီၤယဟိယဒါဒီးအဖိခွါတဖၣ်ဖှူစီၤယိၤအၣ်လၢ သိဒီးပှၤကိးဂၤဒဲးကိးထီၣ်ဝဲ, “မ်စီၤပၤမူဝဲလီၤထူလီၤယိာ်တက့ၢ်.”",
			"12": "<sup>12</sup> နီၢ်ဧသၤလယၤနၢ်ဟူဘၣ်ပှၤဂီၢ်မုၢ်ကိးပသူဟ့ၣ်ဆူၣ်ထီၣ်စီၤပၤ အဂံၢ်အဘါအဃိအဝဲလဲၤဝဲချ့ချ့ဆူယွၤအတၢ်လုၢ်ဟံၣ်ဖဲ ပှၤဂီၢ်မုၢ်ပာ်ဖှိၣ်ထီၣ်အသးအလီၢ်န့ၣ်လီၤ.",
			"13": "<sup>13</sup> ဖဲန့ၣ်အဝဲထံၣ်ဘၣ်စီၤပၤအသီတဂၤလၢယွၤအတၢ်လုၢ်ဟံၣ်အကျဲစၢၤ, ဆၢထၢၣ်ဝဲဖဲတၢ်လီၢ်လၢအဘၣ်တၢ်ပာ်လီၤဆီအီၤလၢစီၤပၤတဖၣ် အဂီၢ်ဒီးဘၣ်တၢ်အိၣ်ဝးတရံးအီၤလၢသုးခိၣ်သုးနၢ်တဖၣ်ဒီးပှၤအူကွဲၤ တဖၣ်န့ၣ်လီၤ. ကယဲၢ်ပှၤဂီၢ်မုၢ်ခဲလၢာ်ကိးသတြီထီၣ်လၢတၢ်သူၣ်ခုသးခု ဒီးအူထီၣ်ကွဲၤတဖၣ်, ဒီးယွၤအတၢ်လုၢ်ဟံၣ်အပှၤသးဝံၣ်တၢ်သ့ၣ်တဖၣ်ဆှၢဝဲတၢ်စံးထီၣ် ပတြၢၤန့ၣ်လၢအတၢ်ဒ့တၢ်အူ အပီးအလီတဖၣ်န့ၣ်လီၤ. နီၢ်ဧသၤလယၤဖှီယာ်ကွံာ်အကူအကၤတဖၣ်လၢတၢ်သူၣ်ဆါသးဆါ အပူၤဒီးကိးထီၣ်ဝဲ, “တၢ်ပူထီၣ်, တၢ်ပူထီၣ်” န့ၣ်လီၤ.",
			"14": "<sup>14</sup> စီၤယဟိယဒါတအဲၣ်ဒိးနီၢ်ဧသၤလယၤကဘၣ်တၢ်မၤသံကွံာ်အီၤလၢ ယွၤအတၢ်လုၢ်ဟံၣ်အလီၢ်ကဝီၤအပူၤဘၣ်. အဃိ, အဝဲကိးထီၣ်သုးမုၢ်အခိၣ်အနၢ်တဖၣ်ဒီးစံးဘၣ်အဝဲသ့ၣ်, “ထုးထီၣ်ကွံာ်အီၤဆူတၢ်ချၢလၢပှၤခိးတၢ်တဖၣ်ရဲၣ်လီၤအသး တဖၣ်အဘၢၣ်စၢၤဒီးမၤသံကွံာ်ပှၤတဂၤလၢ်လၢ်လၢအကျဲးစၢးမၤပူၤ ဖျဲးအီၤန့ၣ်တက့ၢ်.”",
			"15": "<sup>15</sup> အဝဲသ့ၣ်ဖီၣ်န့ၢ်အီၤ, လဲၤစိာ်အီၤဆူစီၤပၤအနီ, ဝံၤဒီးဖဲန့ၣ်မၤသံကွံာ်အီၤလၢကသ့ၣ်အတြဲၤဖးဒိၣ်န့ၣ်လီၤ.",
			"16": "<sup>16</sup> ပှၤလုၢ်တၢ်အခိၣ်စီၤယဟိယဒါမၢစီၤပၤစီၤယိၤအၣ်ဒီးပှၤဂီၢ် မုၢ်ပာ်ဖှိၣ်ဃုာ်အသးဒီးအီၤလၢကမၤတၢ်အၢၣ်လီၤအီလီၤတမံၤလၢ, အဝဲသ့ၣ်ကမ့ၢ်ယွၤအပှၤဂီၢ်မုၢ်န့ၣ်လီၤ.",
			"17": "<sup>17</sup> အန့ၣ်ဝံၤဒီး, အဝဲသ့ၣ်ခဲလၢာ်လဲၤဝဲဆူဘဧၤလးအတၢ်လုၢ်ဟံၣ်, ဒီးမၤလီၤပှီၢ်ကွံာ်ဝဲန့ၣ်လီၤ. အဝဲသ့ၣ်တီၢ်လီၤကလဲကွံာ်တၢ် လုၢ်လီၢ်တဖၣ်ဒီးတၢ်ဂီၤတၢ်ဖီၣ်တဖၣ်ဖဲန့ၣ်ဒီးမၤသံကွံာ်ဘဧၤ လးအပှၤလုၢ်တၢ်အခိၣ်စီၤမးတၣ်လၢတၢ်လုၢ်လီၢ်တဖၣ် အမဲာ်ညါန့ၣ်လီၤ.",
			"18": "<sup>18</sup> စီၤယဟိယဒါပာ်လီၤပှၤလုၢ်တၢ်အခိၣ်တဖၣ်, ဒီးပှၤလ့ၤဝံဖိ တဖၣ်လၢကကွၢ်ထွဲယွၤအတၢ်လုၢ်ဟံၣ်အတၢ်ဖံးတၢ်မၤအဂီၢ်န့ၣ်လီၤ. အဝဲသ့ၣ်ကဘၣ်မၤမူဒါတဖၣ်လၢအဘၣ်တၢ်ဟ့ၣ်လီၤတ့ၢ်အဝဲသ့ၣ်လၢ စီၤပၤစီၤဒၤဝံးဒီးကဘၣ်ဆိၣ်ကဲၤထီၣ်တၢ်လုၢ်တၢ်ပာ်တဖၣ်လၢ အဘၣ်တၢ်လုၢ်ထီၣ်အီၤဆူယွၤဒ်ယူဒၤအတၢ်သိၣ်တၢ်သီလၢစီၤမိၤ ၡ့ဟ့ၣ်တ့ၢ်ဝဲန့ၣ်လီၤ. အဝဲသ့ၣ်ကဲခိၣ်ကဲနၢ်စ့ၢ်ကီးလၢတၢ်သူၣ်ဝံၣ်သးဆၢဒီးတၢ်ဘူၣ် တၢ်ဘါအမူးတဖၣ်အဂီၢ်န့ၣ်လီၤ.",
			"19": "<sup>19</sup> စီၤယဟိယဒါပာ်လီၤစ့ၢ်ကီးပှၤပၢၤတၢ်ဖိတဖၣ်လၢကအိၣ်မူ အိၣ်ဒါဖဲယွၤအတၢ်လုၢ်ဟံၣ်အတြဲၤ, လၢကတြီကွံာ်ပှၤတဂၤလၢ်လၢ်, လၢအတကဆှီဘၣ်ဒ်တၢ်အလုၢ်အလၢ်အိၣ်ဝဲအသိးအဂီၢ်န့ၣ်လီၤ.",
			"20": "<sup>20</sup> သုးခိၣ်သုးနၢ်တဖၣ်, ပှၤတူၢ်ဒိၣ်ကီၤဒိၣ်တဖၣ်, ပဒိၣ်ပပှၢ်တဖၣ်, ဒီးကယဲၢ်ပှၤဂီၢ်မုၢ်အိၣ်လီၤတဲာ်တဖၣ်ပာ်ဖှိၣ်ဃုာ် အသးဒီးစီၤယဟိယဒါလၢတၢ်ဟးထီၣ်လဲၤသကိးတၢ်လၢတၢ်ဟဲ ကိးထီၣ်စီၤပၤလၢယွၤအတၢ်လုၢ်ဟံၣ်ဆူစီၤပၤအနီအဂီၢ်န့ၣ်လီၤ. အဝဲသ့ၣ်ဟဲနုာ်လီၤဝဲလၢတၢ်မဲာ်ညါအတြဲၤဖးဒိၣ်, ဒီးစီၤပၤဟံးန့ၢ်အလီၢ်လၢလီၢ်ပစိာ်အဖီခိၣ်န့ၣ်လီၤ.",
			"21": "<sup>21</sup> ကယဲၢ်ပှၤဂီၢ်မုၢ်ခဲလၢာ်ပှဲၤဝဲဒီးတၢ်သူၣ်ဖှံသးညီဒီးဝ့ၢ် အိၣ်ဘှ့ၣ်အိၣ်ဘှီၣ်ဝဲ, မ့ၢ်လၢခဲအံၤနီၢ်ဧသၤလယၤဘၣ်တၢ်မၤသံကွံာ်လံအီၤအဃိန့ၣ်လီၤ."
		},
		"24": {
			"1": "<sup>1</sup> စီၤယိၤအၣ်ကဲထီၣ်ကီၢ်ယူဒၤအစီၤပၤဖဲအသးအိၣ်နွံနံၣ်, ဒီးပၢတၢ်လၢဝ့ၢ်ယရူၤရှလ့ၣ်အပူၤအနံၣ်လွံၢ်ဆံန့ၣ်လီၤ. အဝဲအမိၢ်မ့ၢ်ဝဲနီၢ်စံဘယၤလၢဝ့ၢ်ဘ့ၢ်ၡဘၤန့ၣ်လီၤ.",
			"2": "<sup>2</sup> ဖဲပှၤလုၢ်တၢ်အခိၣ်စီၤယဟိယဒါအိၣ်မူဒံးဝဲအခါန့ၣ်စီၤယိၤ အၣ်မၤတ့ၢ်တၢ်လၢအဘၣ်ယွၤအသးန့ၣ်လီၤ.",
			"3": "<sup>3</sup> စီၤယဟိယဒါဃုထၢန့ၢ်စီၤပၤယိၤအၣ်လၢအမါခံဂၤ, ဒီးအဝဲသ့ၣ်ဆံးစၢ်န့ၢ်အီၤလၢအဖိခွါတဖၣ်ဒီးအဖိမုၣ်တဖၣ် န့ၣ်လီၤ.",
			"4": "<sup>4</sup> ဖဲအဝဲကဲထီၣ်စီၤပၤဝံၤတယံာ်ဘၣ်အလီၢ်ခံန့ၣ်, စီၤယိၤအၣ်ပာ်လီၤအသးလၢကမၢပှၤဘှီက့ၤယွၤအတၢ်လုၢ်ဟံၣ်န့ၣ်လီၤ.",
			"5": "<sup>5</sup> အဝဲဟ့ၣ်လီၤအကလုၢ်ဆူပှၤလုၢ်တၢ်အခိၣ်တဖၣ်ဒီးပှၤလ့ၤဝံဖိ တဖၣ်လၢကလဲၤဆူဝ့ၢ်တဖၣ်လၢအအိၣ်လၢကီၢ်ယူဒၤအပူၤ, ဒီးထၢဖှိၣ်တၢ်လၢကယဲၢ်ပှၤဂီၢ်မုၢ်အအိၣ်ဒ်သိးစ့ကလၢဝဲလၢ တနံၣ်တဘျီတၢ်ဘှီက့ၤယွၤအတၢ်လုၢ်ဟံၣ်အဂီၢ်န့ၣ်လီၤ. အဝဲစံးဘၣ်အဝဲသ့ၣ်လၢကမၤတၢ်န့ၣ်ချ့ချ့တဘျီဃီ, ဘၣ်ဆၣ်ပှၤလ့ၤဝံဖိတဖၣ်သုးဆၢသုးကတီၢ်န့ၣ်လီၤ.",
			"6": "<sup>6</sup> လၢတၢ်န့ၣ်အဃိ, အဝဲကိးနုာ်အဝဲသ့ၣ်အပှၤအခိၣ်စီၤယဟိယဒါဒီး ဃ့ဆူၣ်တၢ်စံးဝဲ, တၢ်ခိတၢ်သွဲလၢယွၤအခ့အပှၤစီၤမိၤၡ့ မၢပှၤဂီၢ်မုၢ်ဟ့ၣ်အီၤလၢတၢ်မၤစၢၤယွၤအိၣ်ဝဲဆိးဝဲအဒဲ အဂီၢ်န့ၣ်, ဘၣ်မနုၤလၢနတမၢပှၤလ့ၤဝံဖိတဖၣ်ထၢဖှိၣ်အီၤလၢကီၢ်ယူဒၤ ဒီးဝ့ၢ်ယရူၤရှလ့ၣ်အပူၤလဲၣ်.”",
			"7": "<sup>7</sup> (ပှၤတဖၣ်လၢအပိာ်ပှၤပိာ်မုၣ်အအၢအသီနီၢ်ဧသၤလယၤအခံန့ၣ်, မၤဟးဂီၤကွံာ်ယွၤအတၢ်လုၢ်ဟံၣ်, ဒီးသူတ့ၢ်တၢ်အဃၢၤအဃိာ်စီ ဆှံတဖၣ်အါမးလၢတၢ်ဘူၣ်ထီၣ်ဘါထီၣ်ဘဧၤလးအပူၤန့ၣ်လီၤ.)",
			"8": "<sup>8</sup> စီၤပၤဟ့ၣ်လီၤအကလုၢ်ဆူပှၤလ့ၤဝံဖိတဖၣ်လၢကမၤတၢ်ထၢဖှိၣ် အတလါတဖျၢၣ်ဒီးပာ်လီၤအီၤဖဲယွၤအတၢ်လုၢ်ဟံၣ်အတြဲၤဖးဒိၣ် န့ၣ်လီၤ.",
			"9": "<sup>9</sup> အဝဲသ့ၣ်ဆှၢလီၤတၢ်ကစီၣ်သကုၤဝ့ၢ်ယရူၤၡလ့ၣ်ဒီးကီၢ်ယူဒၤလၢ ပှၤကိးဂၤဒဲးကဘၣ်ဟဲစိာ်န့ၢ်ယွၤလၢတၢ်ခိတၢ်သွဲဒ်ကစၢ်ယွၤ အခ့အပှၤစီၤမိၤၡ့ထၢဖှိၣ်တ့ၢ်ဝဲအဆိကတၢၢ်တဘျီလၢပှၢ်မုၢ် ကနၢအပူၤအသိးန့ၣ်လီၤ.",
			"10": "<sup>10</sup> တၢ်အံၤမ့ၢ်တၢ်လၢအဘၣ်ပှၤဂီၢ်မုၢ်, ဒီးအဝဲသ့ၣ်အခိၣ်အနၢ်တဖၣ်အ သး, ဒီးအဝဲသ့ၣ်ဟဲစိာ်ဃီၤအတၢ်ခိတၢ်သွဲတဖၣ်ဒီးမၤပှဲၤတလါလၢ တၢ်ထၢဖှိၣ်န့ၣ်လီၤ.",
			"11": "<sup>11</sup> ကိးမုၢ်နံၤဒဲးပှၤလ့ၤဝံဖိတဖၣ်ဘၣ်လဲၤစိာ်တလါန့ၣ်ဆူစီၤ ပၤအပဒိၣ်လၢအကွၢ်ထွဲတလါအအိၣ်န့ၣ်လီၤ. ဖဲတလါပှဲၤတဘျီလၢ်လၢ်န့ၣ်စီၤပၤအပှၤကွဲးလံာ်ဒိၣ်ဒီးပှၤလုၢ် တၢ်အခိၣ်အဒိၣ်ကတၢၢ်အခၢၣ်စး, ဘၣ်ထုးထီၣ်ကွံာ်စ့ခဲလၢာ်ဒီးပာ်ကဒါက့ၤတလါလၢအလီၢ်န့ၣ်လီၤ. လၢတၢ်န့ၣ်အဃိအဝဲသ့ၣ်ထၢဖှိၣ်န့ၢ်စ့အါအါဂီၢ်ဂီၢ်န့ၣ်လီၤ.",
			"12": "<sup>12</sup> စီၤပၤဒီးစီၤယဟိယဒါကဟ့ၣ်လီၤစ့ဆူပှၤအခိၣ်တဖၣ်လၢအဘှီ က့ၤယွၤအတၢ်လုၢ်ဟံၣ်, ဒီးအဝဲသ့ၣ်ကဒိးလဲဝဲပှၤတဖၣ်လၢအမၤတၢ် လၢလၢၢ်, ပှၤတဖၣ်လၢအမၤတၢ်လၢသ့ၣ်ဒီးပှၤတဖၣ်လၢအမၤတၢ်လၢထးလၢကဘှီ ဂ့ၤက့ၤယွၤအတၢ်လုၢ်ဟံၣ်အဂီၢ်န့ၣ်လီၤ.",
			"13": "<sup>13</sup> ကယဲၢ်ပှၤမၤတၢ်ဖိခဲလၢာ်, မၤတၢ်ဆူၣ်ဆူၣ်ဒီးအဝဲသ့ၣ်ဘှီဂ့ၤ ထီၣ်က့ၤဝဲယွၤအတၢ်လုၢ်ဟံၣ်ဒ်အဂံၢ်ထံးအတၢ်မ့ၢ်တၢ်အသိး, ဒီးမၤဂၢၢ်ကျၢၤခၢၣ်သနၢၣ်ဝဲဒ်လၢညါအသိးန့ၣ်လီၤ.",
			"14": "<sup>14</sup> ဖဲတၢ်ဘှီဂ့ၤက့ၤတဖၣ်ဝံၤဝဲန့ၣ်, ထူစ့လၢအအိၣ်တ့ၢ်တဖၣ်ဘၣ် တၢ်ဟ့ၣ်က့ၤအီၤဆူစီၤပၤဒီးစီၤယဟိယဒါဒီးအဝဲသ့ၣ်ကသူဝဲ လၢကမၤက့ၤလီခီတဖၣ်ဒီးတၢ်အဃၢၤအဃိၢ်အဂၤတဖၣ်လၢယွၤ အတၢ်လုၢ်ဟံၣ်အဂီၢ်န့ၣ်လီၤ. ဖဲစီၤယဟိယဒါအိၣ်မူဒံးဝဲအမုၢ်နံၤတဖၣ်န့ၣ်, တၢ်လုၢ်တၢ်ပာ်တဖၣ်ဘၣ်တၢ်လုၢ်ထီၣ်အီၤဒ်တၢ်အလုၢ်အလၢ်အိၣ်ဝဲအသိး ဘၣ်ဆၢဘၣ်ကတီၢ်န့ၣ်လီၤ.",
			"15": "<sup>15</sup> ဖဲအတုၤဝဲလၢတၢ်မှံၤတုာ်ပှၢ်တီၤအလီၢ်ခံ, အသးအိၣ်အနံၣ်တကယၤသၢဆံန့ၣ်, စီၤယဟိယဒါသံဝဲဒၣ်လီၤ.",
			"16": "<sup>16</sup> အဝဲသ့ၣ်ခူၣ်လီၤကွံာ်အီၤလၢစီၤပၤအတၢ်သွၣ်ခိၣ်တဖၣ်အပူၤလၢ အအိၣ်လၢစီၤဒၤဝံးအဝ့ၢ်ပူၤ, လၢတၢ်သ့ၣ်ညါနီၣ်တၢ်မၤလၢအဝဲမၤဝဲတ့ၢ်လၢကီၢ်အံၣ်စရ့လး အပှၤဂီၢ်မုၢ်တဖၣ်အဂီၢ်, လၢကစၢ်ယွၤအဂီၢ်ဒီးလၢယွၤအတၢ်လုၢ်ဟံၣ်အဂီၢ်အဃိန့ၣ်လီၤ.",
			"17": "<sup>17</sup> ဘၣ်ဆၣ်တုၤစီၤယဟိယဒါသံဝဲတဘျီန့ၣ်, ကီၢ်ယူဒၤအခိၣ်အနၢ်တဖၣ် ကွဲန့ၢ်လွဲန့ၢ်စီၤပၤယိၤအၣ်အသးလၢကဒိကနၣ်က့ၤအဝဲသ့ၣ်လၢ တၢ်ပိာ်ထွဲစီၤယဟိယဒါအတၢ်အတၢ်သိၣ်လိနဲၣ်ယုၤတ့ၢ်တဖၣ်အလီၢ် န့ၣ်လီၤ.",
			"18": "<sup>18</sup> လၢတၢ်န့ၣ်အဃိပှၤဂီၢ်မုၢ်ဆိကတီၢ်ကွံာ်အတၢ်ဘူၣ်တၢ်ဘါတၢ်လၢ ယွၤ, အမိၢ်ပၢ်ဖံဖုလၢပျၢၤတဖၣ်အကစၢ်ယွၤအတၢ်လုၢ်ဟံၣ်အပူၤ, ဒီးစးထီၣ်ဘူၣ်ထီၣ်ဘါထီၣ်ဝဲတၢ်ဂီၤတၢ်ဖီၣ်တဖၣ်, ဒီးကစၢ်မုၣ်အၡ့ရၤအဂီၤတဖၣ်န့ၣ်လီၤ. အဝဲသ့ၣ်အတၢ်မၤကမၣ်လၢတၢ်ဒဲးဘးတဖၣ်အံၤအဃိန့ၣ်, ဟဲစိာ်ဃီၤယွၤအတၢ်သးထီၣ်လၢကီၢ်ယူဒၤဒီးဝ့ၢ်ယရူၤရှလ့ၣ်အဖီ ခိၣ်န့ၣ်လီၤ.",
			"19": "<sup>19</sup> ယွၤဆှၢလီၤဝံတဖၣ်လၢကဟ့ၣ်ပလီၢ်အဝဲသ့ၣ်, လၢကဟဲက့ၤကဒါက့ၤဆူအအိၣ်အဂီၢ်, ဘၣ်ဆၣ်ပှၤဂီၢ်မုၢ်တဒိကနၣ်ဝဲဒၣ်ဘၣ်.",
			"20": "<sup>20</sup> အန့ၣ်ဒီး, ကစၢ်ယွၤအသးလီၤဘၣ်ဝဲဒၣ်လၢပှၤလုၢ်တၢ်အခိၣ်စီၤယဟိ ယဒါအဖိခွါစီၤစကၤရယၤအလိၤန့ၣ်လီၤ. အဝဲဆၢထၢၣ်ဝဲဒၣ်လၢတၢ်လီၢ်ဖဲပှၤဂီၢ်မုၢ်ထံၣ်အီၤသ့အလီၢ်ဒီး ကိးထီၣ်ဝဲ, “ယွၤ, ကစၢ်ယွၤသံကွၢ်ဝဲလၢဘၣ်မနုၤအဃိ သုတစူၢ်အတၢ်မၤလိာ်တဖၣ်ဒီးဟဲစိာ်ဃီၤတၢ်တတၢးတနါတဖၣ်လၢသု လိၤဒၣ်ဝဲန့ၣ်လဲၣ်. သုလဲၤသဒၣ်ကွံာ်တ့ၢ်လံအီၤအဃိ, အဝဲလဲၤသဒၣ်ကွံာ်သုန့ၣ်လီၤ.”",
			"21": "<sup>21</sup> စီၤပၤယိၤအၣ်မၤဃုာ်သကိးတၢ်ဒီးပှၤတဖုလၢအကူၣ်တၢ်အၢထီဒါ စီၤစကၤရယၤ, ဒီးလၢစီၤပၤအတၢ်ဟ့ၣ်လီၤအကလုၢ်အဃိန့ၣ်, ပှၤဂီၢ်မုၢ်ကွံာ်စီၤ စကၤရယၤလၢလၢၢ်ဖဲယွၤအတၢ်လုၢ်ဟံၣ်အဂၢၤပူၤန့ၣ်လီၤ.",
			"22": "<sup>22</sup> စီၤပၤသးပ့ၤနီၣ်ကွံာ်စီၤစကၤရယၤအပၢ်စီၤယဟိယဒါအတၢ်သးတီ အတၢ်မၤလၢအဟ့ၣ်တ့ၢ်အီၤ, ဒီးမၢပှၤမၤသံကွံာ်စီၤစကၤရယၤန့ၣ်လီၤ. ဖဲစီၤစကၤရယၤကသံအဆၢန့ၣ်, အဝဲကိးထီၣ်ဝဲ, “မ်ယွၤထံၣ်တၢ်လၢနမၤအီၤဒီးစံၣ်ညီၣ်နၤတ က့ၢ်.”",
			"23": "<sup>23</sup> တုၤနံၣ်ဆၢက့ၤအလီၢ်တၢ်မဲထီၣ်သီအကတီၢ်န့ၣ်, ကီၢ်စူၤရံအသုးမုၢ်ဟဲထီၣ်ဒုးကီၢ်ယူဒၤဒီးဝ့ၢ်ယရူၤရှလ့ၣ်, မၤသံကွံာ်ကယဲၢ်ခိၣ်နၢ်ခဲလၢာ်, ဒီးက့ၤစိာ်တၢ်ဂုာ်န့ၢ်တၢ်အါ အါဂီၢ်ဂီၢ်ဆူဝ့ၢ်ဒၤမ့ၤစ့းန့ၣ်လီၤ.",
			"24": "<sup>24</sup> ပှၤစူၤရံအသုးမုၢ်မ့ၢ်သုးမုၢ်လၢအဆံး, ဘၣ်ဆၣ်ယွၤပျဲ အမၤနၢၤကွံာ်ပှၤယူဒၤအသုးမုၢ်လၢဒိၣ်န့ၢ်ဒံးအဝဲသ့ၣ်မ့ၢ်လၢ ပှၤဂီၢ်မုၢ်လဲၤသဒၣ်ကွံာ်အီၤ, ယွၤ, အဝဲသ့ၣ်အမိၢ်ပၢ်ဖံဖုလၢပျၢၤတဖၣ်အကစၢ်ယွၤအဃိန့ၣ်လီၤ. လၢကျဲဒ်သိးအံၤစီၤပၤယိၤအၣ်ဘၣ်တၢ်စံၣ်ညီၣ်အီၤန့ၣ်လီၤ.",
			"25": "<sup>25</sup> အဝဲဘၣ်ဒိဆါဆါကလဲာ်ဒီးဖဲအဒုၣ်အဒါဂုၤက့ၤဆူအလီၢ်ခံန့ၣ်, အပဒိၣ်တဖၣ်အကျါခံဂၤကူၣ်ထီၣ်တၢ်အၢထီဒါအီၤဒီးမၤသံကွံာ် အီၤလၢအလီၢ်မံပူၤလၢတၢ်ဟ့ၣ်ကၣ်က့ၤအဝဲအတၢ်မၤသံ ပှၤလုၢ်တၢ်အခိၣ်စီၤယဟိယဒါအဖိခွါအဂီၢ်န့ၣ်လီၤ. အဝဲဘၣ်တၢ်ခူၣ်လီၤကွံာ်အီၤလၢစီၤဒၤဝံးအဝ့ၢ်ပူၤဘၣ်ဆၣ်, တမ့ၢ်ဘၣ်လၢစီၤပၤအတၢ်သွၣ်ခိၣ်တဖၣ်အပူၤန့ၣ်ဘၣ်.",
			"26": "<sup>26</sup> (ပှၤတဖၣ်လၢအကူၣ်ထီၣ်တၢ်အၢထီဒါအီၤန့ၣ်မ့ၢ်ဝဲပှၤ ဧၣ်မိၣ်ဖိပိာ်မုၣ်တဂၤလၢအမံၤမ့ၢ်နီၢ်ၡံမဧးအဖိခွါစီၤ စၤဘးဒီးပှၤမိၤအးဖိပိာ်မုၣ်တဂၤလၢအမံၤမ့ၢ်နီၢ်ၡးမံရံး အဖိခွါစီၤယဟိစဘးန့ၣ်လီၤ.)",
			"27": "<sup>27</sup> လံာ်စီၤပၤတဖၣ်အခီပညီပာ်ဖျါထီၣ်ဝဲတၢ်တဲတဖၣ်လၢအဘၣ်ထွဲ ဒီးစီၤယိၤအၣ်အဖိခွါတဖၣ်အဂ့ၢ်, ဝံအတၢ်ကတိၤဆိပာ်ထီဒါအီၤအဂ့ၢ်, ဒီးတၢ်ကွဲးနီၣ်ဘၣ်ထွဲဒီးအဝဲဘှီထီၣ်ကဒါက့ၤယွၤအတၢ်လုၢ်ဟံၣ်ဒ်လဲၣ် အဂ့ၢ်န့ၣ်လီၤ. အဝဲအဖိခွါစီၤအမၤစယါကဲထီၣ်စီၤပၤလၢအလီၢ်န့ၣ်လီၤ."
		},
		"25": {
			"1": "<sup>1</sup> စီၤအမၤစယါကဲထီၣ်စီၤပၤဖဲအသးအိၣ်ခံဆံယဲၢ်နံၣ်, ဒီးအဝဲပၢတ့ၢ်တၢ်လၢဝ့ၢ်ယရူၤၡလ့ၣ်အပူၤခံဆံခွံနံၣ်န့ၣ်လီၤ. အဝဲအမိၢ်မ့ၢ်ဝဲ, နီၢ်ယဟိဧဒၣ်လၢဝ့ၢ်ယရူၤၡလ့ၣ်န့ၣ်လီၤ.",
			"2": "<sup>2</sup> အဝဲမၤတ့ၢ်တၢ်လၢအဘၣ်ယွၤအသး, ဘၣ်ဆၣ်မၤဒၣ်ဝဲလၢတၢ်သူၣ်တဆူၣ်သးတဆူၣ်အပူၤန့ၣ်လီၤ.",
			"3": "<sup>3</sup> တုၤအဝဲအိၣ်ဂၢၢ်ကျၢၤလၢတၢ်စိတၢ်ကမီၤအပူၤတဘျီ ဃီန့ၣ်အဝဲမၤသံကွံာ်ပဒိၣ်ပပှၢ်တဖၣ်လၢအမၤသံတ့ၢ်အပၢ်န့ၣ်လီၤ.",
			"4": "<sup>4</sup> ဘၣ်ဆၣ်ဒီးအဝဲတမၤသံကွံာ်ဘၣ်အဝဲသ့ၣ်အဖိတဖၣ်န့ၣ်ဘၣ်. မ့မ့ၢ်ပိာ်ထွဲဝဲတၢ်လၢယွၤမၤလိာ်တ့ၢ်လၢစီၤမိၤၡ့အယူဒၤ တၢ်သိၣ်တၢ်သီအလံာ်ပူၤလၢအစံးဝဲ, “မိၢ်ပၢ်တဖၣ်တကြၢးဘၣ်တၢ်မၤသံအီၤလၢတၢ်ကမၣ်တဖၣ်လၢအဖိ တဖၣ်မၤတ့ၢ်ဝဲအဃိဘၣ်, ဒီးဖိတဖၣ်တကြၢးဘၣ်တၢ်မၤသံအီၤလၢတၢ်ကမၣ်တဖၣ်လၢအဝဲသ့ၣ် အမိၢ်ပၢ်တဖၣ်မၤတ့ၢ်ဝဲအဃိဘၣ်. ပှၤတဂၤကဘၣ်တၢ်မၤသံဒၣ်အီၤထဲဒၣ်လၢတၢ်ကမၣ်တမံၤလၢအဝဲအကစၢ် ဒၣ်ဝဲမၤတ့ၢ်အဃိန့ၣ်လီၤ.”",
			"5": "<sup>5</sup> စီၤပၤအမၤစယါကရၢကရိထီၣ်ကယဲၢ်ပှၤပိာ်ခွါခဲလၢာ်လၢယူဒၤ ဒီးဘံၣ်ယၤမံၣ်အဒူၣ်တဖၣ်အပူၤဆူသုးမုၢ်တဖုဘၣ်တဖုဒ်ဒူၣ်ထၢ တဖၣ်လၢအဝဲသ့ၣ်ဘၣ်ထွဲဝဲအသိး, ဒီးပာ်လီၤသုးခိၣ်တဖၣ်လၢကကဲခိၣ်ကဲနၢ်လၢပှၤပိာ်ခွါတဖုလၢ အအိၣ်တကထိအဖီခိၣ်မ့ၢ်ဂ့ၤ, ပှၤပိာ်ခွါတဖုလၢအအိၣ်တကယၤအဖီခိၣ်မ့ၢ်ဂ့ၤန့ၣ်လီၤ. တၢ်အံၤအိၣ်ဃုာ်ဝဲဒီးကယဲၢ်ပှၤပိာ်ခွါလၢအသးအနံၣ်ခံဆံမ့ၢ်ဂ့ၤ, အသးပှၢ်န့ၢ်အနံၣ်ခံဆံမ့ၢ်ဂ့ၤ, ပှၤခဲလၢာ်အဂၤသၢကလီၢ် န့ၣ်လီၤ. အဝဲသ့ၣ်မ့ၢ်သုးဖိတဖၣ်လၢအဘၣ်တၢ်ဃုထၢလီၤဆီအီၤ, ပှၤအိၣ်ကတဲာ်ကတီၤအသးလၢတၢ်ဒုးအဂီၢ်, အိၣ်ဒီးတၢ်သ့တၢ်ဘၣ်လၢတၢ်သူဘီတဖၣ်ဒီးကတီၤတဖၣ်န့ၣ်လီၤ.",
			"6": "<sup>6</sup> အါန့ၢ်တၢ်အံၤအဝဲဒိးလဲန့ၢ်ပှၤသုးဖိအဂၤတကလီၢ် လၢကီၢ်အံၣ်စရ့လး, လၢတၢ်အပှ့ၤလီၤလၢဝဲစ့လီၤတယၢၢ် အကံကၢ်တကထိန့ၣ်လီၤ.",
			"7": "<sup>7</sup> ဘၣ်ဆၣ်ဝံတဂၤလဲၤဃီၤဆူစီၤပၤအအိၣ်ဒီးစံးဘၣ်အီၤ, “လဲၤကိးဃုာ်ပှၤအံၣ်စရ့လးအသုးဖိတဖၣ်အံၤဒီးနၤတဂ့ၤ. ယွၤတအိၣ်ဘၣ်ဒီးပှၤတဖၣ်အံၤလၢအဟဲလၢကလံၤစိးဘီမုၢ် တခီန့ၣ်ဘၣ်.",
			"8": "<sup>8</sup> နကဆိကမိၣ်လၢအဝဲသ့ၣ်ကမၤဂံၢ်ဆူၣ်ဘါဆူၣ်အါထီၣ်နၤလၢတၢ်ဒုး အပူၤ, ဘၣ်ဆၣ်ပှၤလၢအအိၣ်ဒီးတၢ်စိတၢ်ကမီၤလၢကဟ့ၣ်တၢ်မၤနၢၤမ့ၢ် ဂ့ၤ, တၢ်ဃၣ်ကွံာ်မ့ၢ်ဂ့ၤန့ၣ်မ့ၢ်ဒၣ်ကစၢ်ယွၤဒီးအဝဲကပျဲနဒုၣ်နဒါ တဖၣ်မၤနၢၤနၤန့ၣ်လီၤ.”",
			"9": "<sup>9</sup> စီၤအမၤစယါသံကွၢ်ဝံန့ၣ် “မ့မ့ၢ်ဒ်န့ၣ်ဒီးကယဲၢ်စ့လၢယဟ့ၣ် လီၤလံလၢတၢ်ဒိးလဲအဝဲသ့ၣ်အဂီၢ်န့ၣ်, ပကမၤဒ်လဲၣ်.” ဝံန့ၣ်စံးဆၢအီၤ, “ယွၤဟ့ၣ်က့ၤနၤအါန့ၢ်အလီၢ်သ့ဝဲလီၤ.”",
			"10": "<sup>10</sup> လၢတၢ်န့ၣ်အဃိစီၤအမၤစယါပျၢ်ကွံာ်ပှၤသုးဖိတဖၣ်လၢအဒိးလဲ န့ၢ်ဝဲ, ဒီးတဲဘၣ်အဝဲသ့ၣ်လၢကက့ၤဆူအဟံၣ်န့ၣ်လီၤ. အန့ၣ်ဒီး, အဝဲသ့ၣ်က့ၤဆူအဟံၣ်ပှဲၤဒီးတၢ်သးဒိၣ်ထီၣ်ကီၢ်ယူဒၤ အပှၤဂီၢ်မုၢ်နးနးကလဲာ်န့ၣ်လီၤ.",
			"11": "<sup>11</sup> စီၤအမၤစယါပာ်ဆူၣ်ထီၣ်က့ၤအတၢ်သူၣ်ဒူသးဒူဒီးဆှၢဃီၤအသုး မုၢ်ဆူကစၢၢ်ကဆူးအံသၣ်န့ၣ်လီၤ. ဖဲန့ၣ်အဝဲသ့ၣ်ဒုးတၢ်ဒီးမၤသံကွံာ်ပှၤအဒိၣ်သုးဖိတကလး ဂၤ,",
			"12": "<sup>12</sup> ဒီးဖီၣ်န့ၢ်အါထီၣ်ဝဲအဂၤ တကလး ဂၤန့ၣ်လီၤ. အဝဲသ့ၣ်လဲၤကိးထီၣ်ပှၤလၢအဘၣ်တၢ်ဖီၣ်န့ၢ်အီၤတဖၣ်ဆူ ဝ့ၢ်စ့လၤအကစၢၢ်အလ့ကဘျၣ်ဖးထီအဒီခိၣ်ဒီးကွံာ်လီၤကွံာ်အဝဲသ့ၣ်, ဒ်သိးကသံကွံာ်လၢလၢၢ်လၢကစၢၢ်ခီၣ်ထံးအလိၤန့ၣ်လီၤ.",
			"13": "<sup>13</sup> ဖဲအခါန့ၣ်, ပှၤအံၣ်စရ့လးအသုးဖိတဖၣ်လၢစီၤအမၤစယါတပျဲဘၣ် အီၤလၢကလဲၤဆူတၢ်ဒုးဒီးအီၤန့ၣ်, လဲၤထီၣ်ဒုးကီၢ်ယူဒၤအဝ့ၢ်တဖၣ်ဖဲဝ့ၢ်ၡၤမရံဒီးဝ့ၢ်ဘ့ၤသဃိ ရိၣ်အဘၢၣ်စၢၤ, မၤသံကွံာ်ပှၤပိာ်ခွါအဂၤ သၢကထိ ဒီးမၤန့ၢ်တၢ်ဂုာ်န့ၢ်အါအါဂီၢ်ဂီၢ်န့ၣ်လီၤ.",
			"14": "<sup>14</sup> ဖဲစီၤအမၤစယါဟဲက့ၤကဒါက့ၤလၢအတၢ်မၤနၢၤပှၤအဒိၣ်ဖိ တဖၣ်အခါန့ၣ်, အဝဲဟဲက့ၤစိာ်အဝဲသ့ၣ်အတၢ်ဂီၤတၢ်ဖီၣ်တဖၣ်ဃုာ် ဒီးအီၤ, ပာ်ထီၣ်ဝဲ, ဘူၣ်ထီၣ်ဘါထီၣ်ဝဲ, ဒီးဆိၣ်ကဲၤတၢ်နၢမူဆူအဝဲ သ့ၣ်အအိၣ်န့ၣ်လီၤ.",
			"15": "<sup>15</sup> တၢ်အံၤမၤသးဒိၣ်ထီၣ်ယွၤအဃိအဝဲဆှၢလီၤဝံတဂၤဆူ စီၤအမၤစယါအအိၣ်န့ၣ်လီၤ. ဝံန့ၣ်သံကွၢ်ဆူၣ်အီၤ, “နဘၣ်ဘူၣ်ထီၣ်ဘါထီၣ်ပှၤတခီဘီမုၢ်အကစၢ်တဖၣ်လၢ အအုၣ်က့ၤခီၣ်က့ၤဒၣ်လဲာ်အပှၤဂီၢ်မုၢ်ဒၣ်ဝဲလၢ နတၢ်စိတၢ်ကမီၤအပူၤတသ့န့ၣ်ဘၣ်မနုၤလဲၣ်.”",
			"16": "<sup>16</sup> စီၤအမၤစယါမၤတံာ်တာ်ကွံာ်ဝံအတၢ်ကတိၤဒီးစံးဝဲ, “ပဒုးကဲထီၣ်နၤလၢပှၤဟ့ၣ်ကူၣ်စီၤပၤန့ၣ်, စးထီၣ်အခါဖဲလဲၣ်. ဆိကတီၢ်ကတိၤတၢ်တက့ၢ်. မ့တမ့ၢ်ယကမၢပှၤမၤသံဘၣ်နၤလီၤ.” တချုးလၢဝံဆိကတီၢ်ကွံာ်အတၢ်ကတိၤန့ၣ်, ဝံစံးဝဲဒၣ်, “ခဲအံၤယသ့ၣ်ညါလၢကစၢ်ယွၤပာ်လီၤလံအသးလၢ ကမၤဟးဂီၤကွံာ်နၤ, မ့ၢ်လၢနမၤတ့ၢ်ကယဲၢ်တၢ်ခဲလၢာ်အံၤဒီးတပာ်ကဲဘၣ်ယတၢ်ဟ့ၣ်ကူၣ် အဃိန့ၣ်လီၤ.”",
			"17": "<sup>17</sup> ကီၢ်ယူဒၤအစီၤပၤစီၤအမၤစယါဒီးအပှၤဟ့ၣ်ကူၣ်တၢ်တဖၣ်, ကူၣ်ထီၣ်တၢ်အၢထီဒါကီၢ်အံၣ်စရ့လးန့ၣ်လီၤ. အန့ၣ်ဒီး, အဝဲဆှၢလီၤတၢ်ကစီၣ်တမံၤဆူကီၢ်အံၣ်စရ့လးအစီၤပၤ စီၤယိၤအၣ်, လၢအမ့ၢ်စီၤယဟိအါဃးအဖိခွါဒီးစီၤယ့ၤဟူအလံၤခွါအအိၣ်, ဒီးတၤအီၤလၢကဒုးတၢ်အဂီၢ်န့ၣ်လီၤ.",
			"18": "<sup>18</sup> စီၤယိၤအၣ်ဆှၢလီၤက့ၤတၢ်စံးဆၢဆူစီၤအမၤစယါအအိၣ်ဒ်လာ် အံၤန့ၣ်လီၤ. “တဘျီန့ၣ်, တၤဆှုၣ်တပှီာ်တလိာ်လၢလဘၤနိၣ်ကစၢၢ်တဖၣ်အလိၤ, ဆှၢလီၤတၢ်ကစီၣ်တမံၤဆူသ့ၣ်ဆှိးအ့ရ့းတထူၣ်အအိၣ်ဒီးစံးဝဲ, ဟ့ၣ်လီၤနဖိမုၣ်လၢကဒိးတ့ဒိးဖျီအသးဒီးယဖိခွါအဂီၢ်တက့ၢ်. ဆၣ်ဖိကီၢ်ဖိအမံၤတဒုလဲၤခီဂာ်တၢ်ဒီးယီၢ်တံၢ်လီၤကလဲကွံာ် တၤဆှုၣ် တပှီာ်န့ၣ်လီၤ.",
			"19": "<sup>19</sup> ခဲကနံၣ်အံၤစီၤအမၤစယါဧၢ, နကတိၤဒိၣ်ကတိၤသွါလီၤနသးလၢ နမၤနၢၤကွံာ်ပှၤအဒိၣ်ဖိတဖၣ်ဘၣ်ဆၣ်ယဟ့ၣ်ကူၣ်နၤလၢနကအိၣ်ဒၣ်လၢ နဟံၣ်န့ၣ်လီၤ. ဘၣ်မနုၤအဃိနထိၣ်ဂဲၤထီၣ်တၢ်ကီ တၢ်ခဲလၢကဟဲစိာ်န့ၢ်နၤဒီးနပှၤဂီၢ်မုၢ်ထဲတၢ်တတၢးတနါဧိၤ န့ၣ်လဲၣ်.”",
			"20": "<sup>20</sup> ဘၣ်ဆၣ်စီၤအမၤစယါဂ့ၢ်လိာ်လၢကဒိကနၣ်ဝဲန့ၣ်လီၤ. တၢ်န့ၣ်မ့ၢ်ကစၢ်ယွၤအတၢ်ဘၣ်အသးလၢစီၤအမၤစယါကဘၣ်တၢ်မၤနၢၤ ကွံာ်အီၤ, မ့ၢ်လၢအဝဲဘူၣ်ထီၣ်ဘါထီၣ်ပှၤအဒိၣ်ဖိအတၢ်ဂီၤတၢ်ဖီၣ်တဖၣ် အဃိန့ၣ်လီၤ.",
			"21": "<sup>21</sup> လၢတၢ်န့ၣ်အဃိကီၢ်အံၣ်စရ့လးအစီၤပၤစီၤယိၤအၣ်လဲၤဆူ တၢ်ဒုးအပူၤထီဒါကီၢ်ယူဒၤအစီၤပၤစီၤအမၤစယါန့ၣ်လီၤ. အဝဲသ့ၣ်ဘၣ်သဂၢၢ်လိာ်အသးဖဲဝ့ၢ်ဘ့ၤသၡ့မ့ၢ်လၢကီၢ်ယူဒၤအပူၤ,",
			"22": "<sup>22</sup> ဒီးပှၤယူဒၤအသုးမုၢ်ဘၣ်တၢ်မၤနၢၤကွံာ်အီၤ, ဒီးပှၤသုးဖိတဖၣ်က့ၤဃ့ၢ်ဆူအဝဲသ့ၣ်အဟံၣ်ဒၣ်ဝဲန့ၣ်လီၤ.",
			"23": "<sup>23</sup> စီၤယိၤအၣ်ဖီၣ်န့ၢ်စီၤအမၤစယါဒီးက့ၤကိးအီၤဆူဝ့ၢ်ယရူၤ ၡလ့ၣ်န့ၣ်လီၤ. ဖဲန့ၣ်အဝဲမၤလီၤပှီၢ်ကွံာ်ဝ့ၢ်အခိၣ်ဒူစးထီၣ်လၢအ့ဖရဲၣ် အတြဲၤဖးဒိၣ်တုၤဆူတၢ်အသနၢၣ်အတြဲၤဖးဒိၣ်, စီၤစုၤယံၤဝဲအပျၢ်လွံၢ်ကယၤန့ၣ်လီၤ.",
			"24": "<sup>24</sup> ကယဲၢ်ထူဒီးစ့လၢယွၤအတၢ်လုၢ်ဟံၣ်အပူၤ, ယွၤအတၢ်လုၢ်ဟံၣ် အဃၢၤအဃိာ်တဖၣ်လၢအဘၣ်တၢ်ခိးပၢၤအီၤလၢစီၤဧိးဘ့ၤအ့ဒိၣ် အစၢၤအသွဲၣ်တဖၣ်, ဒီးစီၤပၤအနီအတၢ်လုၢ်ဒိၣ်ပှ့ၤဒိၣ်တဖၣ်န့ၣ်, အဝဲက့ၤစိာ်ဝဲဆူဝ့ၢ်ၡၤမရံဒ်တၢ်ဂုာ်န့ၢ်အသိးန့ၣ်လီၤ. အဝဲက့ၤကိးစ့ၢ်ကီးဝဲပှၤလၢအဘၣ်တၢ်ဟ့ၣ်ကီၤအီၤတဖၣ်ဃုာ်ဒီးအီၤ န့ၣ်လီၤ.",
			"25": "<sup>25</sup> ကီၢ်ယူဒၤအစီၤပၤစီၤအမၤစယါအိၣ်မူယံာ်န့ၢ်ဒံးကီၢ်အံၣ်စရ့ လးအစီၤပၤစီၤယိၤအၣ်တဆံယဲၢ်နံၣ်န့ၣ်လီၤ.",
			"26": "<sup>26</sup> ကယဲၢ်တၢ်ခဲလၢာ်လၢစီၤအမၤစယါမၤတ့ၢ်ဝဲစးထီၣ်လၢအတၢ်ပၢ အခီၣ်ထံးတုၤလၢအကတၢၢ်န့ၣ်ဘၣ်တၢ်ကွဲးနီၣ်ကွဲးဃါအီၤလၢကီၢ် ယူဒၤဒီးကီၢ်အံၣ်စရ့လးအစီၤပၤတဖၣ်အလံာ်တၢ်စံၣ်စိၤတဲစိၤ အပူၤန့ၣ်လီၤ.",
			"27": "<sup>27</sup> စးထီၣ်လၢအဝဲပူထီၣ်တၢ်ထီဒါယွၤလံၤလံၤန့ၣ်, တၢ်ပူထီၣ်ထီဒါအီၤအိၣ်ဝဲဒၣ်လၢဝ့ၢ်ယရူၤၡလ့ၣ်အပူၤန့ၣ်လီၤ. လၢခံကတၢၢ်အဝဲထွးထီၣ်ဃ့ၢ်ဝဲဆူဝ့ၢ်လၤကံၣ်, ဘၣ်ဆၣ်ဒီးအဒုၣ်အဒါတဖၣ်လူၤထွဲအီၤဖဲန့ၣ်ဒီးမၤသံကွံာ်အီၤ န့ၣ်လီၤ.",
			"28": "<sup>28</sup> အဝဲအစိၣ်ဘၣ်တၢ်ဟဲက့ၤစိာ်အီၤဆူဝ့ၢ်ယရူၤၡလ့ၣ်လၢကသ့ၣ်တဒု အလိၤဒီးအဝဲဘၣ်တၢ်ခူၣ်လီၤကွံာ်အီၤလၢစီၤပၤတဖၣ်အတၢ်သွၣ် ခိၣ်လၢစီၤဒၤဝံးအဝ့ၢ်ပူၤန့ၣ်လီၤ."
		},
		"26": {
			"1": "<sup>1</sup> ကယဲၢ်ကီၢ်ယူဒၤအပှၤဂီၢ်မုၢ်ဃုထၢစီၤအမၤစယါအဖိခွါစီၤဧူး စံယါလၢအသးအိၣ်တဆံဃုနံၣ်တဂၤလၢကကဲထီၣ်စီၤပၤလၢအပၢ် အလီၢ်န့ၣ်လီၤ.",
			"2": "<sup>2</sup> (တၢ်ဆၢကတီၢ်ဖဲစီၤဧူးစံယါဒုးန့ၢ်ကဒါက့ၤဝ့ၢ်ဧ့လးဒီးဘှီထီၣ် ကဒါက့ၤဝ့ၢ်န့ၣ်, မ့ၢ်လၢစီၤအမၤစယါသံဝံၤအလီၢ်ခံန့ၣ်လီၤ.)",
			"3": "<sup>3</sup> စီၤဧူးစံယါကဲထီၣ်စီၤပၤဖဲအသးအိၣ်ဝဲတဆံဃုနံၣ်, ဒီးအဝဲပၢတ့ၢ်တၢ်ဖဲဝ့ၢ်ယရူၤၡလ့ၣ်အပူၤယဲၢ်ဆံခံနံၣ်န့ၣ် လီၤ. အဝဲအမိၢ်မ့ၢ်နီၢ်ယကိးလယၤ, လၢဝ့ၢ်ယရူၤၡလ့ၣ်န့ၣ်လီၤ.",
			"4": "<sup>4</sup> ပိာ်ထွဲထီၣ်အဝဲအပၢ်အဒိအတဲာ်အခံန့ၣ်, အဝဲမၤတ့ၢ်တၢ်လၢအဘၣ် ယွၤအသးန့ၣ်လီၤ.",
			"5": "<sup>5</sup> ဖဲအဝဲအတၢ်ဘူၣ်တၢ်ဘါအပှၤဟ့ၣ်ကူၣ်တၢ်စီၤစကၤရယၤအိၣ်မူဒံး အခါန့ၣ်စီၤဧူးစံယါမၤတ့ၢ်ယွၤအတၢ်လၢတၢ်သူၣ်တီသးရၤအပူၤ, ဒီးကစၢ်ယွၤဆိၣ်ဂ့ၤအီၤန့ၣ်လီၤ.",
			"6": "<sup>6</sup> စီၤဧူးစံယါလဲၤထီၣ်ဒုးတၢ်ထီဒါပှၤဖလ့ၡသးဖိတဖၣ်န့ၣ် လီၤ. အဝဲမၤလီၤပှီၢ်ကွံာ်ဝ့ၢ်တဖၣ်လၢအမ့ၢ်ဝဲဝ့ၢ်ကၤသး, ဝ့ၢ်ယၤဘနၤဒီးဝ့ၢ်အၤစဒိာ်အတၢ်ဒူၣ်တဖၣ်ဒီးသူၣ်ထီၣ်ဝ့ၢ်တဖၣ် လၢအအိၣ်ဒီးတိာ်ဧိၤတာ်ဧိၤဘူးဒီးဝ့ၢ်အၤစဒိာ်ဒီးလၢကီၢ်ဖလ့ ၡသးအတၢ်လီၢ်အဂၤတဖၣ်န့ၣ်လီၤ.",
			"7": "<sup>7</sup> ကစၢ်ယွၤမၤစၢၤအီၤလၢအကမၤနၢၤကွံာ်ပှၤဖလ့ၡသးဖိတဖၣ်, ပှၤဧ့ရ့းဖိတဖၣ်လၢအအိၣ်ဝဲဆိးဝဲလၢကူၢ်ဘဧၤလး, ဒီးပှၤမူနးဖိသ့ၣ်တဖၣ်န့ၣ်လီၤ.",
			"8": "<sup>8</sup> ပှၤဧၣ်မိၣ်ဖိတဖၣ်ဟ့ၣ်စီၤဧူးစံယါလၢတၢ်ယူးယီၣ်အတၢ်ဟ့ၣ်ဒီး အဝဲအစိအကမီၤဒိၣ်ထီၣ်ဝဲအါမး, တုၤအတၢ်မံၤဟူသၣ်ဖျါအကစီၣ်ရၤလီၤအသးတုၤလၢကီၢ်အဲၤကူ ပတူးဒၣ်လဲာ်န့ၣ်လီၤ.",
			"9": "<sup>9</sup> စီၤဧူးစံယါမၤဂၢၢ်ထီၣ်ကျၢၤထီၣ်ဝ့ၢ်ယရူၤၡလ့ၣ်အတိာ်ဧိၤတာ် ဧိၤတဖၣ်ခီဖျိသူၣ်ထီၣ်ဘှီထီၣ်ပှၤပၢၤတၢ်အလီၢ်တဖၣ်ဖဲတၢ်အနၢၣ် အတြဲၤ, ဖဲကစၢၢ်ကဆူးအတြဲၤဖးဒိၣ်, ဒီးဖဲတၢ်အခိၣ်ဒူ အသနၢၣ်န့ၣ်လီၤ.",
			"10": "<sup>10</sup> အဝဲသူၣ်ထီၣ်စ့ၢ်ကီးပှၤပၢၤတၢ်အလီၢ်တိာ်ဧိၤတာ်ဧိၤတဖၣ်လၢတၢ် လီၢ်လီၤပျီဒီးခူၣ်လီၤစ့ၢ်ကီးထံပူၤအါပူၤ, မ့ၢ်လၢအဝဲအိၣ်ဒီးဆၣ်ဖိကီၢ်ဖိအဖုအဂီၢ်အါမး, လၢမုၢ်နုာ်ကစၢၢ်ခီၣ်ထံးမ့ၢ်ဂ့ၤ, ပျီပူၤတဖၣ်မ့ၢ်ဂ့ၤအဃိန့ၣ်လီၤ. မ့ၢ်လၢအဝဲအဲၣ်တၢ်သူၣ်တၢ်ဖျးအဃိ, အဝဲဟ့ၣ်ဂံၢ်ဟ့ၣ်ဘါပှၤဂီၢ် မုၢ်လၢကသူၣ်လီၤစပံးလီၢ်တဖၣ်လၢတၢ်လူၢ်တၢ်တြီၤတဖၣ်ဒီးထဲၣ် ထီၣ်တၢ်လီၢ်လၢဟီၣ်ခိၣ်ညၣ်ထ့ၣ်ဂ့ၤဝဲတဖၣ်န့ၣ်လီၤ.",
			"11": "<sup>11</sup> အဝဲအိၣ်ဒီးအသုးမုၢ်ဖးဒိၣ်တဖုလၢအအိၣ်ကတဲာ်ကတီၤအသးလၢ ကဒုးတၢ်အဂီၢ်န့ၣ်လီၤ. တၢ်ကွဲးနီၣ်တဖၣ်လၢအဘၣ်ထွဲဒီးသုးမုၢ်ဖးဒိၣ်န့ၣ်, ဘၣ်တၢ်ပၢၤဃာ်အီၤလၢအပှၤကွဲးလံာ်တဖၣ်လၢအမ့ၢ်ဝဲ, စီၤယံၤအ့လးဒီးစီၤမၤစ့ယၤ, လၢအအိၣ်ဝဲလၢစီၤပၤအပှၤမၤ တၢ်ဖိတဂၤလၢအမ့ၢ်ဝဲစီၤဃနၤနယၤအတၢ်ပၢအဖီလာ်န့ၣ်လီၤ.",
			"12": "<sup>12</sup> သုးမုၢ်န့ၣ်အိၣ်ဒီးအသုးခိၣ်သုးနၢ်လၢအပၢဆှၢအီၤအဂၤခံ ကထိဃုကယၤန့ၣ်လီၤ.",
			"13": "<sup>13</sup> လၢအဝဲသ့ၣ်အဖီလာ်န့ၣ်ပှၤသုးဖိအိၣ်ဝဲအဂၤသၢကလီၢ်နွံကထိယဲၢ် ကယၤလၢဒုးတၢ်သ့မူၢ်မူၢ်နီၢ်နီၢ်လၢစီၤပၤအဂီၢ်, ထီဒါအဝဲအဒုၣ်အဒါတဖၣ်န့ၣ်လီၤ.",
			"14": "<sup>14</sup> စီၤဧူးစံယါဟ့ၣ်ဝဲအသုးမုၢ်လၢတၢ်လိၣ်တဖၣ်ဒ်, ကတီၤတဖၣ်, ဘီတဖၣ်, ခိၣ်ကုာ်သုးတဖၣ်, သဃိးတဖၣ်ချံၣ်တဖၣ်ဒီးပျၢ် တဖၣ်ဒီးလၢၢ်တဖၣ်လၢနီၣ်ခးတၢ်အဂီၢ်န့ၣ်လီၤ.",
			"15": "<sup>15</sup> လၢဝ့ၢ်ယရူၤၡလ့ၣ်အပူၤန့ၣ်, အဝဲအပှၤမၤကဲထီၣ်တၢ်တဖၣ်, မၤတၢ်ပီးတၢ်လီတဖၣ်လၢတၢ်ခးပျၢ်အဂီၢ်, ဒီးလၢတၢ်ကွံာ်လၢၢ်ဖးဒိၣ်လၢပှၤပၢၤတၢ်အလီၢ်တဖၣ်ဒီးဝ့ၢ်ခိၣ် ဒူအသနၢၣ်တဖၣ်အဂီၢ်န့ၣ်လီၤ. အဝဲအတၢ်မံၤဟူသၣ်ဖျါရၤလီၤအသးသတုၤဆးဒးဒီးအဝဲအစိ အကမီၤဒိၣ်ထီၣ်ဝဲဒိၣ်ဒိၣ်ကလဲာ်မ့ၢ်လၢတၢ်မၤစၢၤလၢအမၤန့ၢ်ဝဲ လၢကစၢ်ယွၤအအိၣ်အဃိန့ၣ်လီၤ.",
			"16": "<sup>16</sup> ဘၣ်ဆၣ်, တုၤစီၤပၤစီၤဧူးစံယါအဂံၢ်အဘါဆူၣ်ထီၣ်ဝဲန့ၣ်, အဝဲအတၢ်သးထီၣ်ထီဒိၣ်ထီၣ်ဝဲ, ဒီးတၢ်န့ၣ်ဆှၢဃီၤအီၤဆူ အတၢ်ဟးဂီၤအပူၤန့ၣ်လီၤ. အဝဲခီၣ်ဆၢယွၤ, ကစၢ်ယွၤ, ခီဖျိအတၢ်လဲၤနုာ်ဆူယွၤအတၢ်လုၢ်ဟံၣ်လၢအကဆူးကဲၤ တၢ်နၢမူဖဲတၢ်လုၢ်လီၢ်လၢတၢ်ဆူးကဲၤတၢ်နၢမူန့ၣ်လီၤ.",
			"17": "<sup>17</sup> ပှၤလုၢ်တၢ်အခိၣ်စီၤဧစၤရယၤဃုာ်ဒီးပှၤလုၢ်တၢ်အခိၣ်တဖၣ်လၢ အဂံၢ်ဆူၣ်ဘါဆူၣ်ဒီးအိၣ်ဒီးတၢ်သူၣ်ဒူသးဒူအဂၤဃိးဆံ, လဲၤပိာ်ထီၣ်စီၤပၤအခံ, လၢကတြီဆၢအီၤအဂီၢ်န့ၣ်လီၤ.",
			"18": "<sup>18</sup> အဝဲသ့ၣ်စံးဝဲ, “စီၤဧူးစံယါဧၢ, နတၢ်ခွဲးတၢ်ယာ်တအိၣ်နီ တမံၤလၢနကဆူးကဲၤထီၣ်တၢ်နၢမူဆူယွၤအအိၣ်န့ၣ်ဘၣ်. ထဲပှၤလုၢ်တၢ်အခိၣ်တဖၣ်လၢအဟဲလီၤစၢၤလီၤသွဲၣ်လၢစီၤအၤဟရိၣ် ဧိၤန့ၣ်ဘၣ်တၢ်ပာ်စီဆှံတ့ၢ်အီၤလၢကမၤတၢ်အံၤန့ၣ်လီၤ. ဟးထီၣ်ကွံာ်လၢတၢ်လီၢ်စီဆှံအပူၤအံၤတက့ၢ်. နမၤကမၣ်တ့ၢ်ယွၤ, ကစၢ်ယွၤ, ဒီးနတဒိးန့ၢ်လၢၤဘၣ်အတၢ်ဆိၣ်ဂ့ၤနီတစုဘၣ်.”",
			"19": "<sup>19</sup> စီၤဧူးစံယါဆၢထၢၣ်ဝဲဖဲန့ၣ်လၢယွၤအတၢ်လုၢ်ဟံၣ်အပူၤဖဲတၢ် လုၢ်လီၢ်လၢပှၤဆူးကဲၤတၢ်နၢမူအကပၤ, ဒီးစိာ်ဃာ်ဝဲတၢ်လုၢ်နၢမူအသပၢၤတဖျၢၣ်လီၤ. အဝဲအသးဒိၣ်ထီၣ်ဘၣ်ပှၤလုၢ်တၢ်အခိၣ်တဖၣ်, ဒီးတကီၢ်ခါန့ၣ်တၢ်ဆါအၢလၢအလီၤပျံၤမးတမံၤဟဲ အိၣ်ဖျါထီၣ်လၢအခိၣ်တိသၣ်အလိၤန့ၣ်လီၤ.",
			"20": "<sup>20</sup> စီၤဧစၤရယၤဒီးပှၤလုၢ်တၢ်အခိၣ်အဂၤတဖၣ်ကွၢ်စူၢ်စီၤပၤအခိၣ် တိသၣ်လၢတၢ်ပျံၤတၢ်ဖုးအပူၤဝံၤဒီးမၢဆူၣ်အီၤလၢအကဟးထီၣ် ကွံာ်လၢယွၤအတၢ်လုၢ်ဟံၣ်အပူၤန့ၣ်လီၤ. အဝဲမၤချ့ချ့လၢအကဟးထီၣ်ဝဲမ့ၢ်လၢယွၤစံၣ်ညီၣ်လံအီၤအဃိ န့ၣ်လီၤ.",
			"21": "<sup>21</sup> လၢအဝဲအတၢ်အိၣ်မူအိၣ်လီၤတဲာ်တ့ၢ်အကတီၢ်န့ၣ်, စီၤပၤဧူးစံယါကဲထီၣ်ပှၤတကဆှီဘၣ်ဒ်တၢ်အလုၢ်အလၢ်အိၣ်ဝဲ အသိးမ့ၢ်လၢအတၢ်ဆါအဃိန့ၣ်လီၤ. အဝဲလဲၤနုာ်ကဒီးဆူယွၤအတၢ်လုၢ်ဟံၣ်အပူၤတသ့လၢၤဘၣ်အဃိအဝဲ အိၣ်ဆိးလၢအဟံၣ်ဒၣ်ဝဲအပူၤ, ဘၣ်တၢ်ဆိကတီၢ်ကွံာ်အီၤလၢအမူအဒါခဲလၢာ်, ဖဲအဝဲအဖိခွါစီၤယိၤသၣ်ပၢက့ၤဝဲထံကီၢ်အခါန့ၣ်လီၤ.",
			"22": "<sup>22</sup> စီၤအၤမိာ်အဖိခွါဝံယၡါယၤကွဲးနီၣ်ကွဲးဃါကယဲၢ်တၢ်အဂၤ တဖၣ်လၢစီၤဧူးစံယါမၤတ့ၢ်ဝဲဖဲအဝဲပၢတၢ်အကတီၢ်န့ၣ်လီၤ.",
			"23": "<sup>23</sup> စီၤဧူးစံယါသံဝဲဒီးဘၣ်တၢ်ခူၣ်လီၤကွံာ်အီၤလၢစီၤပၤအတၢ် သွၣ်ခိၣ်အဟီၣ်ခိၣ်အပူၤန့ၣ်လီၤ. ဘၣ်ဆၣ်မ့ၢ်လၢအတၢ်ဆါအဃိတဘၣ်တၢ်ခူၣ်လီၤအီၤလၢစီၤပၤအတၢ်သွၣ် ခိၣ်တဖၣ်အပူၤန့ၣ်ဘၣ်. အဖိခွါစီၤယိၤသၣ်ကဲထီၣ်စီၤပၤလၢအလီၢ်န့ၣ်လီၤ."
		},
		"27": {
			"1": "<sup>1</sup> စီၤယိၤသၣ်ကဲထီၣ်စီၤပၤဖဲအသးအိၣ်ခံဆံယဲၢ်နံၣ်, ဒီးပၢတ့ၢ်တၢ်လၢဝ့ၢ်ယရူၤၡလ့ၣ်အပူၤတဆံဃုနံၣ်န့ၣ်လီၤ. အဝဲအမိၢ်မ့ၢ်ဝဲစီၤစၤဒိးအဖိမုၣ်နီၢ်ယရူၡၤန့ၣ်လီၤ.",
			"2": "<sup>2</sup> အဝဲမၤတ့ၢ်တၢ်လၢအဘၣ်ယွၤအသးဒ်အပၢ်မၤတ့ၢ်ဝဲအသိး, ဘၣ်ဆၣ်တၢ်ဒဲးဘးလၢအပၢ်မၤတ့ၢ်ဝဲလၢအမ့ၢ်တၢ်ဆူးကဲၤတၢ်နၢမူ လၢယွၤအတၢ်လုၢ်ဟံၣ်အပူၤန့ၣ်, အဝဲတမၤဝဲဘၣ်. မ့မ့ၢ်ပှၤဂီၢ်မုၢ်န့ၣ်, မၤဒံးဒၣ်တၢ်ဒဲးဘးအဖၢမုၢ်န့ၣ်လီၤ.",
			"3": "<sup>3</sup> ပှၤသူၣ်ထီၣ်ဘှီထီၣ်ယွၤအတၢ်လုၢ်ဟံၣ်အကလံၤစိးအတြဲၤဖးဒိၣ် န့ၣ်, မ့ၢ်ဝဲစီၤယိၤသၣ်ဒီးအဝဲမၤဂ့ၤထီၣ်လဲၢ်ထီၣ်ဝ့ၢ်အခိၣ်ဒူ လၢဝ့ၢ်ယရူၤၡလ့ၣ်အလီၢ်ကဝီၤလၢတၢ်ကီးအီၤလၢဧိၤဖ့လးန့ၣ် လီၤ.",
			"4": "<sup>4</sup> လၢကီၢ်ယူဒၤအကစၢၢ်ကလိအကျါန့ၣ်အဝဲသူၣ်ထီၣ်ဝဲဝ့ၢ်တဖၣ်, ဒီးလၢပှၢ်လၢ်ကျါန့ၣ်အဝဲသူၣ်ထီၣ်တိာ်ဧိၤတာ်ဧိၤဒီးပှၤပၢၤ တၢ်အလီၢ်တၢးထီတဖၣ်န့ၣ်လီၤ.",
			"5": "<sup>5</sup> အဝဲဒုးတ့ၢ်တၢ်ထီဒါပှၤဧၣ်မိၣ်ဖိအစီၤပၤဒီးအသုးမုၢ်, ဒီးမၤနၢၤကွံာ်အဝဲသ့ၣ်န့ၣ်လီၤ. ဝံၤဒီးအဝဲမၤဆူၣ်ပှၤဧၣ် မိၣ်ဖိတဖၣ်လၢကဟ့ၣ်အီၤတၢ်ခိတၢ်သွဲလၢလာ် အံၤကိးနံၣ်ဒဲးလၢသၢနံၣ်အတီၢ်ပူၤန့ၣ်လီၤ. တၢ်တဖၣ်န့ၣ်မ့ၢ်ဝဲ, စ့အလီၤတယၢၢ်အကံကၢ်တကယၤ, ဘုကၠူၣ်အကိာ်တကလးဒီးဘုမုယီၤအကိာ်တကလးန့ၣ်လီၤ.",
			"6": "<sup>6</sup> စီၤယိၤသၣ်အစိအကမီၤဒိၣ်ထီၣ်ဝဲ, မ့ၢ်လၢအဝဲစူၢ်ယွၤ, အကစၢ်ယွၤလၢတၢ်သးတီအပူၤအဃိန့ၣ်လီၤ.",
			"7": "<sup>7</sup> တၢ်မၤအသးအဂုၤအဂၤတဖၣ်အဂ့ၢ်လၢစီၤယိၤသၣ်ပၢတၢ်အကတီၢ်, အဝဲအတၢ်ဒုးတၢ်ယၤတဖၣ်ဒီးအဝဲအသနူတဖၣ်, ခဲလၢာ်ဘၣ်တၢ်ကွဲးနီၣ်ကွဲးဃါအီၤလၢကီၢ်အံၣ်စရ့ လးဒီးကီၢ်ယူဒၤအစီၤပၤတဖၣ်အလံာ်တၢ်စံၣ်စိၤတဲစိၤအပူၤန့ၣ်လီၤ.",
			"8": "<sup>8</sup> စီၤယိၤသၣ်ကဲထီၣ်စီၤပၤဖဲအသးအိၣ်ခံဆံယဲၢ်နံၣ်, ဒီးပၢတ့ၢ်တၢ်လၢဝ့ၢ်ယရူၤၡလ့ၣ်အပူၤတဆံဃုနံၣ်န့ၣ်လီၤ.",
			"9": "<sup>9</sup> အဝဲသံဝဲဒီးဘၣ်တၢ်ခူၣ်လီၤကွံာ်အီၤလၢစီၤဒၤဝံးအဝ့ၢ်ပူၤ, ဒီးအဖိခွါစီၤအၤဃးကဲထီၣ်စီၤပၤလၢအလီၢ်န့ၣ်လီၤ."
		},
		"28": {
			"1": "<sup>1</sup> စီၤအၤဃးကဲထီၣ်စီၤပၤဖဲအသးအိၣ်အနံၣ်ခံဆံဒီးအဝဲပၢတ့ၢ် တၢ်လၢဝ့ၢ်ယရူၤၡလ့ၣ်အပူၤတဆံဃုနံၣ်န့ၣ်လီၤ. အဝဲတလူၤပိာ်ထွဲဘၣ်အပၢ်ဖးဒိၣ်လၢပျၢၤစီၤပၤစီၤဒၤဝံးအဒိဂ့ၤ တဲာ်ဘၣ်အခံန့ၣ်ဘၣ်. အခိၣ်တလိာ်အဝဲမၤတၢ်လၢအတဘၣ်ယွၤ အသး,",
			"2": "<sup>2</sup> ဒီးလူၤပိာ်ထွဲကီၢ်အံၣ်စရ့လးအစီၤပၤတဖၣ်အဒိအတဲာ်အခံ န့ၣ်လီၤ. အဝဲမၢပှၤမၤထီၣ်ဘဧၤလးအဂီၤတဖၣ်, သိအသးလၢစ့, တိၢ်ဒီးထး,",
			"3": "<sup>3</sup> ဆူးကဲၤထီၣ်တၢ်နၢမူတဖၣ်လၢဟံၣ်နိၣ်အတၢ်လူၢ်တၢ်တြီၤဒီးလုၢ် ထီၣ်ပာ်ထီၣ်ဒၣ်လဲာ်အဖိခွါတဖၣ်ဒ်တၢ်လုၢ်မ့ၣ်အူအသိးဆူတၢ်ဂီၤ တၢ်ဖီၣ်တဖၣ်အအိၣ်, မၤဒိးဝဲတၢ်သးဘၣ်အၢအတၢ်မၤတဖၣ်လၢပှၤဂီၢ်မုၢ်မၤဝဲ, ပှၤဂီၢ်မုၢ်လၢယွၤဟီထီၣ်ကွံာ်တ့ၢ်အီၤလၢကီၢ်ပူၤ, ဖဲပှၤအံၣ်စရ့လးဖိတဖၣ်ဟဲနုာ်တ့ၢ်န့ၣ်လီၤ.",
			"4": "<sup>4</sup> လၢပှၤဘါတၢ်ဂီၤတၢ်ဖီၣ်အတၢ်ဘူၣ်တၢ်ဘါအလီၢ်တဖၣ်မ့ၢ်ဂ့ၤ, လၢတၢ်လူၢ်တဖၣ်အဒီခိၣ်မ့ၢ်ဂ့ၤ, ဒီးလၢကယဲၢ်သ့ၣ်အကဒုတဖၣ်အဖီလာ်မ့ၢ်ဂ့ၤ, စီၤအၤဃးလုၢ်ထီၣ်ပာ်ထီၣ်တၢ်လုၢ်တဖၣ်ဒီးဆူးကဲၤတၢ်နၢမူန့ၣ်လီၤ.",
			"5": "<sup>5</sup> မ့ၢ်လၢစီၤပၤစီၤအၤဃးမၤတ့ၢ်တၢ်ဒဲးဘးအဃိ, ယွၤ, အဝဲအကစၢ်ယွၤပျဲကီၢ်စူၤရံအစီၤပၤမၤနၢၤကွံာ်အီၤဒီးက့ၤ ကိးပှၤယူဒၤဖိအါအါဂီၢ်ဂီၢ်ဆူဝ့ၢ်ဒၤမ့ၤစ့းဒ်ပှၤဘၣ်တၢ်စၢဃာ် တဖၣ်အသိးန့ၣ်လီၤ.",
			"6": "<sup>6</sup> ယွၤပျဲစ့ၢ်ကီးကီၢ်အံၣ်စရ့လးအစီၤပၤပ့ကးလၢအမ့ၢ်စီၤရမါ လယၤအဖိခွါမၤနၢၤကွံာ်စီၤအၤဃး, ဒီးမၤသံကွံာ်ပှၤယူဒၤဖိလၢအအိၣ်ဒီးတၢ်သူၣ်ဒူသးဒူကတၢၢ် အဂၤတကလီၢ်ခံကလး, လၢတနံၤဃီအတီၢ်ပူၤန့ၣ်လီၤ. ယွၤ, အဝဲသ့ၣ်အမိၢ်ပၢ်ဖံဖုလၢပျၢၤတဖၣ်အကစၢ်ယွၤ, ပျဲတၢ်အံၤကမၤအသး, မ့ၢ်လၢကီၢ်ယူဒၤအပှၤဂီၢ်မုၢ်လဲၤသဒၣ်ကွံာ်အီၤအဃိန့ၣ်လီၤ.",
			"7": "<sup>7</sup> ပှၤအံၣ်စရ့လးဖိအသုးဖိတဂၤလၢအမံၤမ့ၢ်ဝဲစီၤစံးကရံး, မၤသံကွံာ်စီၤပၤအၤဃးအဖိခွါစီၤမၤစ့ယၤ, ဒီးပှၤကွၢ်ထွဲ ပၢဆှၢတၢ်လၢနီပူၤစီၤဧးစရံကၣ်, ဒီးပှၤခံဂၤတဂၤလၢအပၢ ဘၣ်ထံကီၢ်လၢစီၤပၤအဖီလာ်စီၤအ့လကါနၤန့ၣ်လီၤ.",
			"8": "<sup>8</sup> ပှၤယူဒၤဖိတဖၣ်မ့မ့ၢ်ပှၤထံဖိကီၢ်ဖိကဒဲကဒဲဒီးအဝဲသ့ၣ် ဒၣ်လဲာ်, ပှၤအံၣ်စရ့လးအသုးမုၢ်ဖီၣ်န့ၢ်ဝဲပှၤပိာ်မုၣ်ဒီးပှၤဖိသၣ်အ ဂၤခံကလး ဒ်ပှၤဘၣ်တၢ်စၢဃာ်အသိး, ဒီးက့ၤကိးအဝဲသ့ၣ်ဆူ ကီၢ်ၡၤမရံဒီးတၢ်ဂုာ်န့ၢ်အါအါဂီၢ်ဂီၢ်န့ၣ်လီၤ.",
			"9": "<sup>9</sup> ယွၤအဝံတဂၤလၢအအိၣ်ဝဲဆိးဝဲလၢၡၤမရံအဝ့ၢ်ပူၤန့ၣ်အမံၤ မ့ၢ်ဝဲစီၤဧိၤဒ့းန့ၣ်လီၤ. အဝဲဘၣ်သဂၢၢ်ဒီးကီၢ်အံၣ်စရ့လးအသုးမုၢ်လၢအဟဲက့ၤကဒါက့ၤ, ဃုာ်ဒီးအပှၤယူဒၤဘၣ်စၢဃာ်ဖိတဖၣ်, ဖဲအဝဲသ့ၣ်သါကက့ၤနုာ် ဆူဝ့ၢ်ပူၤအခါ, ဒီးအဝဲစံး, “ယွၤ, သုမိၢ်ဖံဖုလၢပျၢၤတဖၣ်အကစၢ်ယွၤ, သးဒိၣ်ထီၣ်ဘၣ်ကီၢ်ယူဒၤဒီးပျဲသုမၤနၢၤအဝဲသ့ၣ်, ဘၣ်ဆၣ်, ခဲကနံၣ်အံၤအဝဲနၢ်ဟူတ့ၢ်တၢ်မၤသံအၢအၢသီသီ လၢသုမၤဘၣ်အဝဲသ့ၣ်န့ၣ်လီၤ.",
			"10": "<sup>10</sup> ခဲကနံၣ်အံၤ, ပှၤပိာ်ခွါတဖၣ်ဒီးပှၤပိာ်မုၣ်တဖၣ်လၢဝ့ၢ်ယရူၤ ၡလ့ၣ်ဒီးကီၢ်ယူဒၤန့ၣ်, သုပာ်လီၤသုသးလၢသုကဒုးကဲထီၣ်အီၤလၢသုကုၢ်တဖၣ်န့ၣ်လီၤ. မ့ၢ်သုတသ့ၣ်ညါလၢသုဝဲစ့ၢ်ကီးသုမၤတ့ၢ်တၢ်ဒဲးဘးတဖၣ်ထီ ဒါယွၤ, သုကစၢ်ယွၤန့ၣ်ဘၣ်ဧါ.",
			"11": "<sup>11</sup> ဒိကနၣ်ယၤတက့ၢ်. ပှၤဘၣ်တၢ်စၢဃာ်တဖၣ်အံၤန့ၣ်, မ့ၢ်ဒၣ်သုဒီပုၢ်ဝဲၢ်ခွါတဖၣ်ဒီးသုဒီပုၢ်ဝဲၢ်မုၣ်တဖၣ်န့ၣ် လီၤ. ပျဲအဝဲသ့ၣ်က့ၤက့ၤတက့ၢ်. မ့တမ့ၢ်ဘၣ်ဒီးယွၤကစံၣ်ညီၣ်သုလၢ အတၢ်သးဒိၣ်အပူၤန့ၣ်လီၤ.”",
			"12": "<sup>12</sup> ကလံၤစိးအဘီမုၢ်အပှၤတူၢ်ဒိၣ်ကီၤဒိၣ်လွံၢ်ဂၤလၢအမ့ၢ်, စီၤယိဃၤနၣ်အဖိခွါစီၤဧစၤရယၤ, စီၤမၤၡံးလ့မိးအဖိခွါ စီၤဘရ့ကံယၤ, စီၤၡၤလူၣ်အဖိခွါစီၤယဃံးစကံယၤဒီးစီၤဃၤဒလဲအဖိခွါ စီၤဧမါစၤသ့ၣ်တဖၣ်စ့ၢ်ကီး, ထီဒါတၢ်ဖံးတၢ်မၤတဖၣ်လၢသုးမုၢ်မၤဝဲန့ၣ်လီၤ.",
			"13": "<sup>13</sup> အဝဲသ့ၣ်စံးဝဲ, “ဟဲက့ၤကိးပှၤဘၣ်စၢဃာ်တဖၣ်ဖဲအံၤတဂ့ၤ. ပမၤဒဲးဘးတ့ၢ်တၢ်ထီဒါယွၤဒီးမၤသးထီၣ်အီၤတုၤလၢကစံၣ် ညီၣ်ပှၤအဂီၢ်န့ၣ်လီၤ. ခဲကနံၣ်အံၤသုအဲၣ်ဒိးမၤတၢ်တမံၤမံၤလၢသုကမၤအါထီၣ်ပတၢ် ကမၣ်န့ၣ်ဧါ.”",
			"14": "<sup>14</sup> လၢတၢ်န့ၣ်အဃိသုးမုၢ်ဟ့ၣ်လီၤကွံာ်ပှၤဘၣ်တၢ်စၢဃာ်တဖၣ်ဒီးတၢ် ဂုာ်န့ၢ်တဖၣ်ဆူပှၤဂီၢ်မုၢ်ဒီးအခိၣ်အနၢ်တဖၣ်အစုပူၤ,",
			"15": "<sup>15</sup> ဒီးပှၤတူၢ်ဒိၣ်ကီၤဒိၣ်လွံၢ်ဂၤလၢတၢ်ယၢၤထီၣ်တ့ၢ်အမံၤန့ၣ်, ဘၣ်တၢ်ဃုထၢပာ်လီၤအီၤ, လၢကနီၤဟ့ၣ်ပှၤဘၣ်စၢဃာ်တဖၣ်လၢတၢ်ကူ တၢ်သိး, လၢတၢ်ဂုာ်န့ၢ်အကျါန့ၣ်လီၤ. အဝဲသ့ၣ်ဟ့ၣ်လီၤပှၤဘၣ်စၢဃာ်တဖၣ်န့ၣ်လၢတၢ်ကူတၢ်သိးဒီးခီၣ် ဖံးတဖၣ်လၢကကူဝဲသိးဝဲဒီးဒိးဝဲအဂီၢ်, ဟ့ၣ်အီၤတၢ်အီၣ်တၢ်အီလၢလၢပှဲၤပှဲၤလၢကအီၣ်ကအီဝဲအဂီၢ်ဒီး လူလီၤန့ၢ်အဝဲသ့ၣ်အပူၤလီၢ်တဖၣ်လၢသ့ၣ်စၤယံးအသိန့ၣ်လီၤ. ပှၤတဖၣ်လၢအဂံၢ်ဘါစၢ်ကဲၣ်ဆိးလၢကဟးဝဲအဂီၢ်န့ၣ်, ဘၣ်တၢ်ဒုးဒိးအီၤလၢကသ့ၣ်ယီၤတဖၣ်ဒီးကယဲၢ်ပှၤဘၣ်စၢဃာ်ခဲ လၢာ်န့ၣ်ဘၣ်တၢ်ဆှၢကဒါက့ၤအီၤဆူကီၢ်ယူဒၤအလီၢ်ကဝီၤဖဲဝ့ၢ် ယရံၤဃိ, သ့ၣ်စူၣ်ပလိၣ်အဝ့ၢ်န့ၣ်လီၤ. အန့ၣ်ဒီး, ပှၤအံၣ်စရ့လးဖိတဖၣ်က့ၤကဒါဝဲဆူအဟံၣ်အိၣ်လၢကီၢ် ၡၤမရံန့ၣ်လီၤ.",
			"16": "<sup>16</sup> စီၤပၤအၤဃးမၢကီၢ်အၤၡူၢ်အစီၤပၤဖးဒိၣ်, စီၤတံးကလးပလ့စ့ၢ်ဆှၢလီၤန့ၢ်အီၤတၢ်မၤစၢၤ,",
			"17": "<sup>17</sup> မ့ၢ်လၢပှၤအဒိၣ်ဖိတဖၣ်ဟဲနုာ်လီၤဒုးဆူၣ်ကဒီးကီၢ်ယူဒၤဒီး ဖီၣ်န့ၢ်ပှၤဘၣ်စၢဃာ်အါဂၤအဃိန့ၣ်လီၤ.",
			"18": "<sup>18</sup> တကတီၢ်ဃီအံၤန့ၣ်, ပှၤဖလ့ၡသးဖိတဖၣ်ဟဲနုာ်လီၤဒုးဆူၣ်ဝ့ၢ် တဖၣ်လၢအအိၣ်လၢမုၢ်နုာ်ကစၢၢ်တဖၣ်အခီၣ်ထံးဒီးလၢကီၢ်ယူဒၤ အကလံၤထံးန့ၣ်လီၤ. အဝဲသ့ၣ်မၤန့ၢ်ကွံာ်ဝ့ၢ်တဖၣ်လၢအမ့ၢ်ဝဲဘ့ၤသၡ့မ့ၣ်, အးယၤလိၣ်, ကဒ့ရိးန့ၣ်လီၤ. အဝဲသ့ၣ်မၤန့ၢ်ကွံာ်စ့ၢ်ကီးဝ့ၢ်တဖၣ်လၢ အမ့ၢ်ဝဲ, ၡိကိး, တံးမနၤကံးမစိၤဒီးသဝီၤတဖၣ်လၢအအိၣ်ဝးတရံးဝ့ၢ် တဖၣ်အံၤ, ဒီးသူၣ်လီၤအတၢ်အိၣ်တၢ်ဆိးအလီၢ်အဂၢၢ်အကျၢၤဖဲန့ၣ်လီၤ.",
			"19": "<sup>19</sup> မ့ၢ်လၢကီၢ်ယူဒၤအစီၤပၤအၤဃးမၤတရီတပါကွံာ်အပှၤဂီၢ်မုၢ် အတၢ်ခွဲးတၢ်ယာ်တဖၣ်ဒီးခီၣ်ဆၢဝဲယွၤအဃိ, ယွၤဟဲစိာ်တၢ်ကိၢ်တၢ်ဂီၤလၢကီၢ်ယူဒၤအလိၤန့ၣ်လီၤ.",
			"20": "<sup>20</sup> လၢတၢ်ကမၤစၢၤစီၤအၤဃးအလီၢ်န့ၣ်, ကီၢ်အၤၡူၢ်အစီၤပၤဖးဒိၣ် ထီဒါကွံာ်အီၤဒီးဒုးအိၣ်ထီၣ်တၢ်ကိၢ်တၢ်ဂီၤလၢအဂီၢ်န့ၣ်လီၤ.",
			"21": "<sup>21</sup> လၢတၢ်န့ၣ်အဃိစီၤအၤဃးဟံးထီၣ်ထူလၢယွၤအတၢ်လုၢ်ဟံၣ်အပူၤ, လၢစီၤပၤအနီပူၤဒီးလၢပှၤဂီၢ်မုၢ်အခိၣ်အနၢ်တဖၣ်အဟံၣ်ပူၤ, ဒီးဟ့ၣ်လီၤဝဲဆူစီၤပၤဖးဒိၣ်အအိၣ်န့ၣ်လီၤ. အန့ၣ်ဒၣ်လဲာ်, တၢ်အံၤတကဲထီၣ်တၢ်မၤစၢၤအီၤဘၣ်.",
			"22": "<sup>22</sup> ဒီးဖဲအဝဲအတၢ်ကိၢ်တၢ်ဂီၤတဖၣ်တုၤဃီၤဆူအအၢကတၢၢ် အကတီၢ်န့ၣ်, စီၤအၤဃးတဂၤန့ၣ်မၤတၢ်ဒဲးဘးထီဒါယွၤအါန့ၢ်ဒံးအလီၢ် တက့ၢ်န့ၣ်လီၤ.",
			"23": "<sup>23</sup> အဝဲလုၢ်ထီၣ်ပာ်ထီၣ်တၢ်လုၢ်တၢ်ပာ်တဖၣ်ဆူပှၤစူၤရံဖိတဖၣ်လၢ အမၤနၢၤတ့ၢ်အီၤအကစၢ်တဖၣ်လၢအမၤနၢၤတ့ၢ်အီၤအအိၣ်န့ၣ်လီၤ. အဝဲစံးဝဲ, “ပှၤစူၤရံဖိအကစၢ်တဖၣ်မၤစၢၤတ့ၢ်ကီၢ်စူၤရံ အစီၤပၤတဖၣ်, အဃိယမ့ၢ်လုၢ်ထီၣ်ပာ်ထီၣ်တၢ်ဆူ အဝဲသ့ၣ်အအိၣ်န့ၣ်, ဘၣ်သ့ၣ်သ့ၣ်, အဝဲသ့ၣ်ကမၤစၢၤယၤစ့ၢ်ကီး လီၤ.” တၢ်အံၤဟဲစိာ်တၢ်တတၢးတနါတဖၣ်လၢအဝဲအဖီခိၣ်ဒီးအပှၤကလုာ် အဖီခိၣ်န့ၣ်လီၤ.",
			"24": "<sup>24</sup> အါန့ၢ်တၢ်အံၤ, အဝဲဟံးထီၣ်ကယဲၢ်ယွၤအတၢ်လုၢ်ဟံၣ်အဃၢၤအဃိာ်တ ဖၣ်, ဒီးမၤလီၤကလဲကွံာ်အီၤန့ၣ်လီၤ. အဝဲကးတံာ်ကွံာ်ယွၤအတၢ်လုၢ်ဟံၣ်ဒီးပာ်လီၤတၢ်လုၢ်လီၢ်တဖၣ်လၢ ဝ့ၢ်ယရူၤၡလ့ၣ်အပူၤသကုၤဆးဒးန့ၣ်လီၤ.",
			"25": "<sup>25</sup> လၢကယဲၢ်ဝ့ၢ်ဖးဒိၣ်ဒီးဝ့ၢ်ဖိလၢကီၢ်ယူဒၤအပူၤခဲလၢာ်န့ၣ်, အဝဲဘှီထီၣ်ပှၤဘါတၢ်ဂီၤတၢ်ဖီၣ်အတၢ်ဘါလီၢ်တဖၣ်, လၢတၢ်လုၢ်နၢမူတဖၣ်ကဘၣ်တၢ်ဆူးကဲၤအီၤဆူပှၤကလုာ်ဂၤအကစၢ် တဖၣ်အအိၣ်အဂီၢ်န့ၣ်လီၤ. လၢကျဲဒ်အံၤန့ၣ်အဝဲဟဲစိာ်ဃီၤယွၤ, အဝဲအမိၢ်ပၢ်ဖံဖုလၢပျၢၤတဖၣ်အကစၢ်ယွၤအတၢ်သးထီၣ်ဘၣ်အီၤန့ၣ်လီၤ.",
			"26": "<sup>26</sup> ကယဲၢ်တၢ်မၤအသးအဂုၤအဂၤတဖၣ်လၢအဝဲအတၢ်ပၢတၢ်ပြးအပူၤစးထီၣ် လၢအခီၣ်ထံးတုၤလၢအကတၢၢ်န့ၣ်, ဘၣ်တၢ်ကွဲးနီၣ်ကွဲးဃါအီၤလၢကီၢ်ယူဒၤဒီးကီၢ်အံၣ်စရ့လး အစီၤပၤတဖၣ်အလံာ်တၢ်စံၣ်စိၤတဲစိၤအပူၤန့ၣ်လီၤ.",
			"27": "<sup>27</sup> စီၤပၤအၤဃးသံဝဲ, ဒီးဘၣ်တၢ်ခူၣ်လီၤကွံာ်အီၤလၢဝ့ၢ်ယရူၤ ၡလ့ၣ်အပူၤ, ဘၣ်ဆၣ်တမ့ၢ်ဘၣ်လၢစီၤပၤအတၢ်သွၣ်ခိၣ်တဖၣ်န့ၣ်ဘၣ်. အဖိခွါစီၤဃံးစကံယၤကဲထီၣ်စီၤပၤလၢအလီၢ်န့ၣ်လီၤ."
		},
		"29": {
			"1": "<sup>1</sup> စီၤဃံးစကံယၤကဲထီၣ်ကီၢ်ယူဒၤအစီၤပၤဖဲအသးအိၣ်ခံဆံယဲၢ် နံၣ်, ဒီးအဝဲပၢတ့ၢ်တၢ်လၢဝ့ၢ်ယရူၤၡလ့ၣ်အပူၤခံဆံခွံနံၣ်န့ၣ်လီၤ. အဝဲအမိၢ်မ့ၢ်ဝဲစီၤစကၤရယၤအဖိမုၣ်, နီၢ်အဘံယၤန့ၣ်လီၤ.",
			"2": "<sup>2</sup> ပိာ်ထွဲထီၣ်အဝဲအပၢ်ဖးဒိၣ်လၢပျၢၤစီၤပၤစီၤဒၤဝံးအဒိ အတဲာ်အခံန့ၣ်, အဝဲမၤတ့ၢ်တၢ်လၢအဘၣ်ယွၤအသးန့ၣ်လီၤ.",
			"3": "<sup>3</sup> ဖဲစီၤဃံးစကံယၤကဲထီၣ်စီၤပၤအခီၣ်ထံးတနံၣ်, လၢလါအခီၣ်ထံးတလါအပူၤန့ၣ်, အဝဲအိးထီၣ်ကဒါက့ၤယွၤအတၢ်လုၢ် ဟံၣ်အတြဲၤတဖၣ်, ဒီးမၢပှၤဘှီဂ့ၤထီၣ်က့ၤအီၤန့ၣ်လီၤ.",
			"4": "<sup>4</sup> အဝဲကိးဖှိၣ်ဃီၤပှၤတဖုလၢအမ့ၢ်ပှၤလုၢ်တၢ်အခိၣ်တဖၣ်ဆူယွၤ အတၢ်လုၢ်ဟံၣ်အဂၢၤလၢမုၢ်ထီၣ်တကပၤ, ဒီးကတိၤတၢ်ဒီးအဝဲသ့ၣ်ဖဲန့ၣ်လီၤ.",
			"5": "<sup>5</sup> အဝဲစံးဝဲ, “သုဝဲပှၤလ့ၤဝံဖိတဖၣ်သုကဘၣ်ပာ်စီဆှံထီၣ် သုသးဒီးမၤကဆှီထီၣ်ယွၤ, သုမိၢ်ပၢ်ဖံဖုလၢပျၢၤတဖၣ်အကစၢ်ယွၤအတၢ်လုၢ်ဟံၣ်န့ၣ်လီၤ.",
			"6": "<sup>6</sup> ပမိၢ်ပၢ်ဖံဖုလၢပျၢၤတဖၣ်တသူၣ်တီသးရၤတ့ၢ်ဒီးယွၤ, ပကစၢ်ယွၤဘၣ်. ဒီးမၤတ့ၢ်တၢ်လၢအတဘၣ်ယွၤအသးန့ၣ်လီၤ. အဝဲသ့ၣ်လဲၤသဒၣ်ကွံာ်အီၤဒီးဃၣ်ကွံာ်အမဲာ်လၢတၢ်လီၢ်ဖဲယွၤ အိၣ်ဝဲဆိးဝဲန့ၣ်လီၤ.",
			"7": "<sup>7</sup> အဝဲသ့ၣ်ကးတံၢ်ယွၤအတၢ်လုၢ်ဟံၣ်အတြဲၤတဖၣ်, ပျဲမ့ၣ်အူဒၢတဖၣ်လီၤပံာ်ကွံာ်, ဒီးတဆိၣ်ကဲၤထီၣ်တၢ်နၢမူ မ့ၢ်ဂ့ၤ, လုၢ်ထီၣ်ပာ်ထီၣ်တၢ်လုၢ်တဖၣ်မ့ၢ်ဂ့ၤ, လၢကီၢ်အံၣ်စရ့လးအကစၢ်ယွၤအတၢ်လုၢ်ဟံၣ်အပူၤန့ၣ်ဘၣ်.",
			"8": "<sup>8</sup> လၢတၢ်အံၤအဃိယွၤသးထီၣ်ဘၣ်ကီၢ်ယူဒၤဒီးဝ့ၢ်ယရူၤၡလ့ၣ်, ဒီးတၢ်လၢယွၤမၤဘၣ်အဝဲသ့ၣ်န့ၣ်ဒုးကမၢကမၣ်မၤပျံၤမၤဖုး ပှၤကိးဂၤဒဲးန့ၣ်လီၤ. သုသ့ၣ်ညါတၢ်အံၤဂ့ၤဂ့ၤဘၣ်ဘၣ်လီၤ.",
			"9": "<sup>9</sup> ပပၢ်တဖၣ်ဘၣ်တၢ်မၤသံကွံာ်အီၤလၢတၢ်ဒုးတၢ်ယၤအပူၤ, ဒီးပမါတဖၣ်ဒီးပဖိတဖၣ်ဘၣ်တၢ်စိာ်ကွံာ်အီၤဒ်ပှၤဘၣ်တၢ်စၢဃာ် တဖၣ်အသိးန့ၣ်လီၤ.",
			"10": "<sup>10</sup> ဒီးခဲကနံၣ်အံၤယပာ်လီၤယသးလၢယကမၤတၢ်အၢၣ်လီၤအီလီၤတမံၤ ဒီးယွၤ, အံၣ်စရ့လးအကစၢ်ယွၤ, ဒ်သိးအဝဲသုတသးထီၣ်ဘၣ်ပှၤလၢၤတဂ့ၤန့ၣ်လီၤ.",
			"11": "<sup>11</sup> ယဖိခွါသ့ၣ်ဧၢ, မၤလၢာ်တၢ်ဆၢကတီၢ်နီတစဲးတဂ့ၤ. သုမ့ၢ်ပှၤလၢယွၤဃုထၢတ့ၢ်အီၤလၢကဆူးကဲၤထီၣ်တၢ်နၢမူ ဆူအအိၣ်, ဒီးလၢကဆှၢပှၤဂီၢ်မုၢ်လၢတၢ်ဘူၣ်ထီၣ်ဘါထီၣ်အီၤ အဂီၢ်န့ၣ်လီၤ.",
			"12": "<sup>12</sup> ဖဲန့ၣ်ပှၤလ့ၤဝံဖိတဖၣ်လၢအအိၣ်ဖှိၣ်ရိဖှိၣ်မ့ၢ်ဝဲလၢပှၤ ကဃးဖိအဒူၣ်ထၢန့ၣ်, စီၤဧမၤဝဲအဖိခွါစီၤမၤဃးဒီးစီၤဧစၤရယၤ အဖိခွါစီၤယိၤအ့လး, လၢပှၤမရၤရံအဒူၣ်ထၢန့ၣ်, စီၤဧၤဘ့းဒံးအဖိခွါစီၤကံၣ်, ဒီးစီၤယဟးလ့ၤလ့လးအဖိ ခွါစီၤဧစၤရယၤ, လၢပှၤက့ရၡိၣ်အဒူၣ်ထၢန့ၣ်, စီၤစံးမၤအဖိခွါစီၤယိၤအၤ, ဒီးစီၤယိၤအၤအဖိခွါစီၤဧ့ၤဒ့ၣ်,",
			"13": "<sup>13</sup> လၢပှၤအလံစဖၣ်အဒူၣ်ထၢန့ၣ်, စီၤၡံးမရံဒီးစီၤယံးအ့လး, လၢပှၤအၤစာ်အဒူၣ်ထၢန့ၣ်စီၤစကၤရယၤဒီးစီၤမးတၤနယၤ,",
			"14": "<sup>14</sup> လၢပှၤဟ့မၣ်အဒူၣ်ထၢန့ၣ်, စီၤယဃ့အ့လးဒီးစီၤၡံးမံၤ, လၢပှၤယဒူသူၣ်အဒူၣ်ထၢန့ၣ်, စီၤၡမါယၤဒီးစီၤဧူးစံၤအ့လးန့ၣ်လီၤ.",
			"15": "<sup>15</sup> ပှၤတဖၣ်အံၤဒုးအိၣ်ဖှိၣ်ရိဖှိၣ်ပှၤလ့ၤဝံဖိသကိးသကိးဒီး အီၤတဖၣ်, ဒီးအဝဲသ့ၣ်ခဲလၢာ်မၤကဆှီထီၣ်အသးဒ်တၢ်အလုၢ်အလၢ်အိၣ်ဝဲအသိး န့ၣ်လီၤ. အန့ၣ်ဝံၤဒီး, ဒ်စီၤပၤမၤလိာ်တ့ၢ်အဝဲ သ့ၣ်တၢ်လၢကမၤဝဲအသိးန့ၣ်, အဝဲသ့ၣ်စးထီၣ်မၤကဆှီယွၤအတၢ် လုၢ်ဟံၣ်ဒ်တၢ်အလုၢ်အလၢ်အိၣ်ဝဲအသိး, လီၤပလိာ်ဒီးယူဒၤအတၢ်သိၣ်တၢ်သီလၢယွၤဟ့ၣ်လီၤဝဲန့ၣ်လီၤ.",
			"16": "<sup>16</sup> ပှၤလုၢ်တၢ်အခိၣ်တဖၣ်လဲၤနုာ်လီၤဆူယွၤအတၢ်လုၢ်ဟံၣ်အပူၤလၢ ကမၤကဆှီထီၣ်အီၤအဂီၢ်, ဒီးအဝဲသ့ၣ်စိာ်ထီၣ်ကွံာ်တၢ်လၢအတကဆှီဘၣ်ဒ်တၢ်အလုၢ်အလၢ်အိၣ် ဝဲအသိးတဖၣ်ခဲလၢာ်ဆူယွၤအတၢ်လုၢ်ဟံၣ်အဂၢၤပူၤန့ၣ်လီၤ. ပှၤလ့ၤဝံဖိတဖၣ်စိာ်ထီၣ်ကွံာ်တၢ်သ့ၣ်တဖၣ်န့ၣ်ခဲလၢာ်ဖဲန့ၣ်, ဒီးလဲၤစိာ်ဝဲဆူဝ့ၢ်အချၢလၢကံဒြိၣ်အတၢ်တြီၤပူၤန့ၣ်လီၤ.",
			"17": "<sup>17</sup> တၢ်မၤဘၣ်တၢ်စးထီၣ်မၤအီၤလၢလါအခီၣ်ထံးတလါ, လါထီၣ်တသီ, ဒီးလၢလါထီၣ်ဃိးသီတသီအနံၤန့ၣ်, အဝဲသ့ၣ်မၤဝံၤကွံာ်အီၤခဲလၢာ်, ဃုာ်ဒီးဒၢးတၢ်မဲာ်ညါလၢတၢ် လဲၤနုာ်ဆူယွၤအတၢ်လုၢ်ဟံၣ်န့ၣ်လီၤ. ဝံၤဒီးအဝဲသ့ၣ်မၤကဒီးတၢ်ဆူညါဃိးသီ, တုၤလၢလါထီၣ်တဆံ ဃုသီအနံၤ, လၢတၢ်ဘူၣ်ထီၣ်ဘါထီၣ်အဂီၢ်န့ၣ်လီၤ.",
			"18": "<sup>18</sup> ပှၤလ့ၤဝံဖိတဖၣ်ဟ့ၣ်ထီၣ်က့ၤတၢ်ပာ်ဖျါဒ်လၢလာ်အံၤဆူစီၤပၤ ဃံးစကံယၤအအိၣ်န့ၣ်လီၤ. “ပမၤကဆှီထီၣ်က့ၤယွၤအတၢ်လုၢ်ဟံၣ်ဒီတဖျၢၣ်ညါဒ်တၢ်အလုၢ်အလၢ် အိၣ်ဝဲအသိးဝံၤလံဝဲ, ဃုာ်ဒီးတၢ်လုၢ်လီၢ်လၢတၢ်လုၢ်မ့ၣ်အူတဖၣ်အဂီၢ်, စီၢ်နီၤခိၣ်လၢတၢ်ပာ်ကိၣ်စီဆှံအဂီၢ်ဒီးကယဲၢ်တၢ်အဃၢၤအဃိၢ် ခဲလၢာ်န့ၣ်လီၤ.",
			"19": "<sup>19</sup> ကယဲၢ်တၢ်အဃၢၤအဃိၢ်လၢစီၤပၤအၤဃးစိာ်ကွံာ်တ့ၢ်ဖဲနံၣ်တဖၣ်လၢ အဝဲတသးတီဒီးကစၢ်ယွၤအကတီၢ်န့ၣ်, ပဟဲက့ၤစိာ်ကဒါက့ၤစ့ၢ်ကီးဒီးပပာ်စီဆှံထီၣ်ကဒါက့ၤအီၤ ဝံၤလံ. တၢ်န့ၣ်တဖၣ်ခဲလၢာ်အိၣ်ဝဲလၢယွၤအတၢ်လုၢ်လီၢ်အမဲာ်ညါန့ၣ် လီၤ.”",
			"20": "<sup>20</sup> လၢတၢ်တမၤယံာ်မၤနီၢ်သးအပူၤန့ၣ်, စီၤပၤဃံးစကံယၤကိးဖှိၣ် ဝ့ၢ်အပှၤတူၢ်ဒိၣ်ကီၤဒိၣ်တဖၣ်, ဒီးအဝဲသ့ၣ်လဲၤသကိးဝဲဆူယွၤအတၢ်လုၢ်ဟံၣ်န့ၣ်လီၤ.",
			"21": "<sup>21</sup> အဝဲသ့ၣ်လဲၤစိာ်ဂီၤဖံးဖါနွံဒု, သိနွံဒု, သိဖိနွံဒုဒီးမဲာ်တဲးလဲးနွံဒုဒ်တၢ်လုၢ်တၢ်ပာ်တမံၤအဆိး လၢကစိာ်ထီၣ်ကွံာ်စီၤပၤအဟံၣ်ဖိဃီဖိတဖၣ်ဒီးကီၢ်ယူဒၤ အပှၤဂီၢ်မုၢ်အတၢ်ဒဲးဘးတဖၣ်အဂီၢ်ဒီးလၢတၢ်မၤကဆှီထီၣ် ယွၤအတၢ်လုၢ်ဟံၣ်အဂီၢ်န့ၣ်လီၤ. စီၤပၤစံးဘၣ်ပှၤလုၢ်တၢ်အခိၣ်တဖၣ်လၢအမ့ၢ်စီၤအၤဟရိၣ်အစၢၤ အသွဲၣ်လၢကလုၢ်ထီၣ်ဆၣ်ဖိကီၢ်ဖိတဖၣ်လၢတၢ်လုၢ်လီၢ်အဖီခိၣ်ဒ် တၢ်လုၢ်တၢ်ပာ်တဖၣ်အသိးန့ၣ်လီၤ.",
			"22": "<sup>22</sup> အဆိကတၢၢ်ပှၤလုၢ်တၢ်အခိၣ်တဖၣ်မၤသံဂီၤဖံးဖါတဖၣ်, ဝံၤဒီးသိတဖၣ်, ဝံၤဒီးသိဖိတဖၣ်ဒီးဖှံတၢ်လုၢ်တၢ်ပာ်တမံၤ စုာ်စုာ်အသွံၣ်လၢတၢ်လုၢ်လီၢ်အဖီခိၣ်န့ၣ်လီၤ.",
			"23": "<sup>23</sup> လၢခံကတၢၢ်အဝဲသ့ၣ်လဲၤစိာ်မဲာ်တဲးလဲးတဖၣ်ဆူစီၤပၤဒီးဆူ ပှၤဘူၣ်တၢ်ဘါတၢ်အဂၤတဖၣ်အအိၣ်ဒီးအဝဲသ့ၣ်ပာ်ထီၣ်အစုလၢမဲာ် တဲးလဲးတဖၣ်အလိၤန့ၣ်လီၤ.",
			"24": "<sup>24</sup> ဝံၤဒီးပှၤလုၢ်တၢ်အခိၣ်တဖၣ်မၤသံကွံာ်မဲာ်တဲးလဲးတဖၣ်ဒီးလူ လီၤအသွံၣ်, လၢတၢ်လုၢ်လီၢ်အလိၤဒ်တၢ်လုၢ်တၢ်ပာ်တမံၤအသိးလၢကစိာ်ထီၣ်ကွံာ် ပှၤဂီၢ်မုၢ်အတၢ်ဒဲးဘးအဂီၢ်န့ၣ်လီၤ. အဂ့ၢ်ဒ်အံၤ, စီၤပၤမၤလိာ်တ့ၢ်ဝဲလၢတၢ်လုၢ်မ့ၣ်အူတဖၣ်ဒီးတၢ် လုၢ်တၢ်ဒဲးဘးတဖၣ်န့ၣ်ကဘၣ်တၢ်မၤအီၤလၢပှၤအံၣ်စရ့လးဖိခဲ လၢာ်အဂီၢ်န့ၣ်လီၤ.",
			"25": "<sup>25</sup> စီၤပၤမၤထွဲတၢ်သိၣ်လိနဲၣ်ယုၤတဖၣ်လၢယွၤဟ့ၣ်လီၤတ့ၢ်စီၤ ပၤဒၤဝံးခီဖျိစီၤပၤအဝံစီၤကးဒီးဝံနၤသၣ်တဖၣ်န့ၣ်လီၤ. အဝဲပာ်လီၤပှၤလ့ၤဝံဖိတဖၣ်လၢယွၤအတၢ်လုၢ်ဟံၣ်အပူၤအိၣ်ဒီး သီတူၢ်တဖၣ်ဒီးစှၢၢ်စှံးတဖၣ်,",
			"26": "<sup>26</sup> တၢ်ပီးတၢ်လီတဖၣ်ဒ်စီၤပၤစီၤဒၤဝံးသူတ့ၢ်ဝဲန့ၣ်လီၤ. ပှၤလုၢ်တၢ်အခိၣ်တဖၣ်စ့ၢ်ကီးဆၢထၢၣ်ဖဲန့ၣ်အိၣ်ဒီးကွဲၤတဖၣ်န့ၣ်လီၤ.",
			"27": "<sup>27</sup> စီၤဃံးစကံယၤဟ့ၣ်လီၤကလုၢ်လၢတၢ်ကဆူးကဲၤထီၣ်တၢ်လၢတၢ်လုၢ် မ့ၣ်အူကဘၣ်တၢ်မၤအီၤ, ဒီးဖဲတၢ်လုၢ်တၢ်ပာ်ဘၣ်တၢ်စးထီၣ်မၤအီၤန့ၣ်, ပှၤဂီၢ်မုၢ်သးဝံၣ်စံးထီၣ်ပတြၢၤယွၤ, ဒီးပှၤဒ့တၢ်အူတၢ်ဖိ တဖၣ်စးထီၣ်အူထီၣ်ကွဲၤတဖၣ်ဒီးကယဲၢ်တၢ်အပီးအလီ အဂၤတဖၣ်န့ၣ်လီၤ.",
			"28": "<sup>28</sup> ကယဲၢ်ပှၤခဲလၢာ်လၢအအိၣ်ဖဲန့ၣ်, ဘူၣ်ထီၣ်ဘါထီၣ်သကိးတၢ်, ဒီးတၢ်သူၣ်ဝံၣ်သးဆၢဒီးတၢ်ဒ့တၢ်အူအဂၤတဖၣ်သီၣ်ထွဲဝဲ တုၤလၢကယဲၢ်တၢ်လုၢ်တၢ်ပာ်ခဲလၢာ်ဘၣ်တၢ်ဆူးကဲၤအီၤဝံၤန့ၣ် လီၤ.",
			"29": "<sup>29</sup> အန့ၣ်ဒီးစီၤပၤဃံးစကံယၤဒီးကယဲၢ်ပှၤဂီၢ်မုၢ်ခဲလၢာ်တီၤ လီၤကဒွံကျိာ်ဒီးဘူၣ်ထီၣ်ဘါထီၣ်ကစၢ်ယွၤန့ၣ်လီၤ.",
			"30": "<sup>30</sup> စီၤပၤဒီးပှၤကလုာ်အခိၣ်အနၢ်တဖၣ်တဲဘၣ်ပှၤလ့ၤဝံဖိတဖၣ်လၢ ကသးဝံၣ်စံးထီၣ်ပတြၢၤယွၤလၢတၢ်သးဝံၣ်စံးထီၣ်ပတြၢၤလၢ အဘၣ်တၢ်ကွဲးအီၤလၢစီၤဒၤဝံးဒီးဝံအၤစာ်န့ၣ်လီၤ. လၢတၢ်န့ၣ်အဃိပှၤကိးဂၤဒဲးသးဝံၣ်ထီၣ်တၢ်လၢတၢ်သးခု ဖးဒိၣ်အပူၤဖဲအဝဲသ့ၣ်တီၤလီၤကဒွံကျိာ်ဒီးဘူၣ်ထီၣ်ဘါထီၣ် ကစၢ်ယွၤအခါန့ၣ်လီၤ.",
			"31": "<sup>31</sup> စီၤဃံးစကံယၤစံးဘၣ်ပှၤဂီၢ်မုၢ်, “ခဲကနံၣ်အံၤမ့ၢ်လၢသု ကဆှီဒ်တၢ်အလုၢ်အလၢ်အိၣ်အသိးအဃိ, ဟဲစိာ်တၢ်လုၢ်တၢ်ပာ်တဖၣ်ဒ်တၢ်စံးဘျုးစံးဖှိၣ်ယွၤအတၢ်လုၢ် မၤဘူၣ်တဖၣ်တက့ၢ်.” အဝဲသ့ၣ်စူၢ်ဝဲ, ဒီးပှၤအဂၤတနီၤစ့ၢ်ကီးဟဲစိာ်ဆၣ်ဖိကီၢ်ဖိတဖၣ်လၢတၢ်သူၣ်အိၣ် သးအိၣ်အပူၤဒ်သိးကလုၢ်ထီၣ်ဝဲဒ်တၢ်လုၢ်မ့ၣ်အူတဖၣ်အသိးန့ၣ်လီၤ.",
			"32": "<sup>32</sup> အဝဲသ့ၣ်ဟဲစိာ်ဂီၤဖံးဖါအဒုနွံဆံ, သိအဒုတကယၤ, ဒီးသိဖိအဒု ခံကယၤဒ်တၢ်လုၢ်မ့ၣ်အူတဖၣ်အသိးလၢယွၤအဂီၢ်န့ၣ်လီၤ.",
			"33": "<sup>33</sup> အဝဲသ့ၣ်ဟဲစိာ်စ့ၢ်ကီးဂီၤဖံးဖါအဒုဃုကယၤ, သိအဒုသၢကထိ ဒ်တၢ်လုၢ်တၢ်ပာ်တဖၣ်လၢပှၤဂီၢ်မုၢ်ကအီၣ်ဝဲအဂီၢ်န့ၣ်လီၤ.",
			"34": "<sup>34</sup> မ့ၢ်လၢပှၤလုၢ်တၢ်အခိၣ်တဖၣ်တအိၣ်လၢလၢလီၣ်လီၣ်လၢကမၤသံကယဲၢ် ဆၣ်ဖိကီၢ်ဖိတဖၣ်အံၤအဃိ, ပှၤလ့ၤဝံဖိတဖၣ်မၤစၢၤအဝဲသ့ၣ်, တုၤလၢတၢ်မၤဝံၤဝဲတစု န့ၣ်လီၤ. တုၤလီၤလၢအကတီၢ်အဝဲန့ၣ်, ပှၤလုၢ်တၢ်အခိၣ်တဖၣ်လၢ အမၤကဆှီထီၣ်အသးဒ်အလုၢ်အလၢ်အိၣ်ဝဲအသိးန့ၣ်, အနီၣ်ဂံၢ်အါထီၣ်ဝဲလီၤ. (ပှၤလ့ၤဝံဖိတဖၣ်သူၣ်တီသးရၤလၢတၢ် မၤကဆှီထီၣ်သးအလုၢ်အလၢ်အါန့ၢ်ဒံးပှၤလုၢ်တၢ်အခိၣ်တဖၣ်မၤဝဲ တက့ၢ်န့ၣ်လီၤ.)",
			"35": "<sup>35</sup> လၢတၢ်လုၢ်ထီၣ်တၢ်လုၢ်တၢ်ပာ်တဖၣ်လၢကဘၣ်တၢ်ဆူးကဲၤထီၣ်အီၤဒီ တဒုအမဲာ်ညါန့ၣ်, ပှၤလုၢ်တၢ်အခိၣ်တဖၣ်အိၣ်မူ အိၣ်ဒါစ့ၢ်ကီးလၢကဆူးကဲၤထီၣ်တၢ်အသိတဖၣ်လၢအဘၣ်တၢ်လုၢ်ထီၣ် အီၤ, ဟဲလၢတၢ်လုၢ်တၢ်ပာ်တဖၣ်လၢပှၤဂီၢ်မုၢ်အီၣ်ဝဲအပူၤ, ဒီးလၢတၢ်လူလီၤစပံးထံလၢအဘၣ်တၢ်လုၢ်ထီၣ်အီၤဃုာ်ဒီးတၢ် လုၢ်ဆူးကဲၤတဖၣ်န့ၣ်လီၤ. ဒီးလၢတၢ်န့ၣ်အဃိ, တၢ်ဘူၣ်တၢ်ဘါထီၣ်လၢယွၤအတၢ်လုၢ်ဟံၣ်အပူၤ စးထီၣ်ကဒါက့ၤဝဲန့ၣ်လီၤ.",
			"36": "<sup>36</sup> စီၤပၤဃံးစကံယၤဒီးပှၤဂီၢ်မုၢ်တဖၣ်သူၣ်ဖှံသးညီဝဲမ့ၢ်လၢ ကစၢ်ယွၤမၤစၢၤတ့ၢ်အဝဲသ့ၣ်လၢကမၤတၢ်အံၤခဲလၢာ်ချ့ချ့ အဃိန့ၣ်လီၤ."
		},
		"30": {
			"1": "<sup>1</sup> စီၤဃံးစကံယၤဟံးန့ၢ်လီၤဆီတၢ်ခွဲးတၢ်ယာ်လၢကဆှၢလီၤလံာ် ပရၢတဖၣ်ဆူအ့ဖရဲၣ်အဒူၣ်ဒီးမနၤၡ့ၣ်အဒူၣ်, ကွဲဃီၤအဝဲသ့ၣ်ဒ်သိးကဟဲဆူယွၤအတၢ်လုၢ်ဟံၣ်လၢဝ့ၢ်ယရူၤရှလ့ၣ်အပူၤ, လၢတၢ်ကမၤဘူၣ်လဲၤကပာ်လၢတၢ်မၤလၤကပီၤယွၤ, အံၣ်စရ့လးအကစၢ်ယွၤအဂီၢ်န့ၣ်လီၤ.",
			"2": "<sup>2</sup> စီၤပၤဃံးစကံယၤ, အဝဲအပဒိၣ်ပပှၢ်တဖၣ်ဒီးဝ့ၢ်ယရူၤရှလ့ၣ်အပှၤ ဂီၢ်မုၢ်ဘၣ်သူၣ်ဘၣ်သးသကိးလၢကမၤဘူၣ်လဲၤကပာ်အံၤဖဲလါခံလါ တလါအပူၤအဃိ, စီၤပၤဆှၢလီၤတၢ်ကစီၣ်ဆူကယဲၢ်ကီၢ်အံၣ်စရ့လးဒီးကီၢ်ယူဒၤ အပှၤဂီၢ်မုၢ်အအိၣ်န့ၣ်လီၤ.",
			"3": "<sup>3</sup> ပှၤဂီၢ်မုၢ်မၤဘူၣ်လဲၤကပာ်လၢအဆၢကတီၢ်ဒၣ်ဝဲ, ဖဲလါအခီၣ်ထံးတလါအပူၤတသ့ဝဲဘၣ်, မ့ၢ်လၢပှၤလုၢ်တၢ်အခိၣ် တအိၣ်လၢလၢလီၣ်လီၣ်လၢအမၤကဆှီထီၣ်တ့ၢ်အသးဒ်တၢ်အလုၢ်အလၢ်အိၣ် ဝဲအသိးအဃိဒီးပှၤဂီၢ်မုၢ်တပာ်ဖှိၣ်ဒံးအသးလၢဝ့ၢ်ယရူၤရှလ့ၣ် အပူၤအါအါဂီၢ်ဂီၢ်ဘၣ်အဃိန့ၣ်လီၤ.",
			"4": "<sup>4</sup> စီၤပၤဒီးပှၤဂီၢ်မုၢ်ဘၣ်သူၣ်ဘၣ်သးလၢအဝဲသ့ၣ်အတၢ်ကူၣ်ကျဲၤ အံၤ,",
			"5": "<sup>5</sup> အဃိအဝဲသ့ၣ်ကွဲမုာ်ကယဲၢ်ပှၤအံၣ်စရ့လးဖိခဲလၢာ်, စးထီၣ်လၢဝ့ၢ်ဒၣ်လၢကလံၤစိးတုၤလၢဝ့ၢ်ဘ့ၢ်ၡဘၤလၢကလံၤထံး, ဒ်သိးကဟဲပာ်ဖှိၣ်သကိးအသးလၢဝ့ၢ်ယရူၤရှလ့ၣ်အပူၤ, အနီၣ်ဂံၢ်အါန့ၢ်ဒံးလၢအပူၤကွံာ်ဒီးမၤဘူၣ်လဲၤကပာ်ဒ်ယူဒၤ အတၢ်သိၣ်တၢ်သီအိၣ်ဝဲအသိးန့ၣ်လီၤ.",
			"6": "<sup>6</sup> တုၤစီၤပၤဒီးအပဒိၣ်ပပှၢ်တဖၣ်ဟ့ၣ်လီၤအကလုၢ်န့ၣ်ပှၤစိာ်တၢ် ကစီၣ်တဖၣ်ဟးထီၣ်ဝဲဆူကီၢ်ယူဒၤဒီးကီၢ်အံၣ်စရ့လးဒီ တဘ့ၣ်ညါအိၣ်ဒီးတၢ်ကွဲဒ်လၢလာ်အံၤန့ၣ်လီၤ. “ကီၢ်အံၣ်စရ့လးအပှၤဂီၢ်မုၢ်သ့ၣ်ဧၢ, သုပူၤဖျဲးဒီးအိၣ်မူ လီၤတဲာ်တ့ၢ်ဒံးဖဲပှၤအၤၡူၢ်ဖိဟဲမၤနၢၤထံကီၢ်န့ၣ်လီၤ. ခဲကနံၣ်အံၤဃၣ်က့ၤသုသးဆူယွၤ, စီၤအၤဘြၤဟၣ်, စီၤအံၤစဲး, ဒီးစီၤယၤကိာ်အကစၢ်ယွၤအအိၣ်န့ၣ်တက့ၢ်. ဒီးအဝဲဒၣ်ကဃၣ်က့ၤအသးဆူသုအိၣ်န့ၣ်လီၤ.",
			"7": "<sup>7</sup> သုတဘၣ်လီၤဂာ်ဒီးသုမိၢ်ပၢ်ဖံဖုလၢပျၢၤတဖၣ်ဒီးသုပှၤအံၣ် စရ့လးဖိသကိးသကိးတဖၣ်လၢအသူၣ်တတီသးတရၤဘၣ်ဒီးယွၤ, ပကစၢ်ယွၤန့ၣ်ဘၣ်, ဒ်သုထံၣ်ဘၣ်တ့ၢ်လံအသိး, ယွၤစံၣ်ညီၣ်အဝဲသ့ၣ်ဆါဆါကလဲာ်န့ၣ်လီၤ.",
			"8": "<sup>8</sup> မၤကိၤသုခိၣ်ဒ်အဝဲသ့ၣ်အသိးတဂ့ၤ, မ့မ့ၢ်စူၢ်ယွၤတက့ၢ်. ဟဲဆူယွၤအတၢ်လုၢ်ဟံၣ်လၢဝ့ၢ်ယရူၤရှလ့ၣ်အပူၤ, လၢယွၤသုကစၢ်ယွၤမၤကဆှီတ့ၢ်ဝဲတဘိယူာ်ဃီဒီးဘူၣ်ထီၣ်ဘါ ထီၣ်အီၤဒ်သိးအဝဲသုတသးဒိၣ်ထီၣ်ဘၣ်လၢၤသုနီတစုတဂ့ၤန့ၣ်တ က့ၢ်.",
			"9": "<sup>9</sup> သုမ့ၢ်ဃၣ်က့ၤသုသးဆူယွၤအအိၣ်ဒီး, ပှၤတဖၣ်လၢအစိာ်ထီၣ်ကွံာ် သုဘူးသုတံၢ်သ့ၣ်တဖၣ်ဒ်ပှၤဘၣ်တၢ်စၢဃာ်တဖၣ်အသိးန့ၣ်, ကသးကညီၤဘၣ်အဝဲသ့ၣ်ဒီးကပျဲအဝဲသ့ၣ်ဟဲက့ၤကဒါက့ၤဆူ ဟံၣ်န့ၣ်လီၤ. ယွၤသုကစၢ်ယွၤန့ၣ်အသးအိၣ်တၢ်ဒီးသူၣ်ကညီၤသးကညီၤ တၢ်လီၤ. ဒီးသုမ့ၢ်ဃၣ်က့ၤသုသးဆူအအိၣ်ဒီးအဝဲကတူၢ်လိာ်သုန့ၣ် လီၤ.”",
			"10": "<sup>10</sup> ပှၤစိာ်တၢ်ကစီၣ်တဖၣ်လဲၤဆူကယဲၢ်ဝ့ၢ်အိၣ်လၢအ့ဖရဲၣ်အဒူၣ်ဒီး မနၤၡ့ၤအဒူၣ်အလီၢ်ကဝီၤပူၤ, ဒီးလဲၤတုၤဝဲယံၤပၢၢ်တုၤလၢကလံၤစိးလၢစဘူလိၣ်အဒူၣ်အိၣ် ဝဲန့ၣ်လီၤ. ဘၣ်ဆၣ်ပှၤဂီၢ်မုၢ်နံၤဘၣ်ဖၣ်လဲအဝဲသ့ၣ်ဒီးမၤအဝဲသ့ၣ်ကလိာ် ကလာ်န့ၣ်လီၤ.",
			"11": "<sup>11</sup> ပှၤအိၣ်ဒံးတနီၤလၢအၤၡ့ၢ်, မနၤၡ့ၤဒီးစဘူလိၣ်အဒူၣ်တဖၣ်အပူၤ လၢအသးအိၣ်ဟဲဝဲဆူဝ့ၢ်ယရူၤရှလ့ၣ်န့ၣ်လီၤ.",
			"12": "<sup>12</sup> ကစၢ်ယွၤမၤစ့ၢ်ကီးတၢ်လၢကီၢ်ယူဒၤအပူၤဒီးပာ်ဖှိၣ်က့ၤပှၤ ဂီၢ်မုၢ်ခီဖျိလၢအဝဲသ့ၣ်အတၢ်ပာ်လီၤအသးလၢကစူၢ်အဝဲအတၢ်ဘၣ် သူၣ်ဘၣ်လၢတၢ်မၤထွဲစီၤပၤဒီးအပဒိၣ်ပပှၢ်တဖၣ်အတၢ်မၤလိာ်တဖၣ် န့ၣ်လီၤ.",
			"13": "<sup>13</sup> ပှၤဂီၢ်မုၢ်အါအါဂီၢ်ဂီၢ်ပာ်ဖှိၣ်ထီၣ်အသးလၢဝ့ၢ်ယရူၤရှလ့ၣ်အ ပူၤ, လၢလါခံလါတလါဒ်သိးကမၤဘူၣ်တအိၣ်ဘၣ်ဒီးကိၣ်မံၣ်န့ၣ်လီၤ.",
			"14": "<sup>14</sup> ကယဲၢ်တၢ်လုၢ်လီၢ်တဖၣ်လၢအဘၣ်တၢ်သူတ့ၢ်အီၤလၢတၢ်လုၢ်ထီၣ်ပာ် ထီၣ်တဖၣ်ဒီးတၢ်ဆူးကဲၤတၢ်နၢမူအဂီၢ်လၢအအိၣ်လၢဝ့ၢ်ယရူၤ ရှလ့ၣ်အပူၤန့ၣ်, အဝဲသ့ၣ်ဟံးထီၣ်ကွံာ်ဒီးတ့ၢ်လီၤကွံာ်ဝဲဆူကံဒြိၣ်အတၢ်တြီၤ ပူၤန့ၣ်လီၤ.",
			"15": "<sup>15</sup> ဒီးလၢလါထီၣ်တဆံလွံၢ်သီတသီအနံၤန့ၣ်အဝဲသ့ၣ်မၤသံသိဖိ တဖၣ်လၢတၢ်လုၢ်ဘူၣ်လဲၤကပာ်အဂီၢ်န့ၣ်လီၤ. ပှၤလုၢ်တၢ်အခိၣ်တဖၣ်ဒီးပှၤလ့ၤဝံတဖၣ်လၢအတကဆှီဝဲဒ်တၢ်အလုၢ် အလၢ်အိၣ်ဝဲအသိးန့ၣ်မဲာ်ဆှးဝဲဒိၣ်မး, တုၤအဝဲသ့ၣ်ပာ်စီဆှံထီၣ်က့ၤအသးလၢယွၤအဂီၢ်, ဒီးခဲအံၤအဝဲသ့ၣ်လုၢ်ထီၣ်တ့ၢ်တၢ်လုၢ်မ့ၣ်အူတဖၣ်လၢယွၤအတၢ် လုၢ်ဟံၣ်အပူၤသ့ဝဲန့ၣ်လီၤ.",
			"16": "<sup>16</sup> အဝဲသ့ၣ်ဟံးန့ၢ်အလီၢ်တဖၣ်လၢယွၤအတၢ်လုၢ်ဟံၣ်အပူၤဒ်တၢ်သိၣ်လိ နဲၣ်ယုၤအိၣ်ဝဲလၢကစၢ်ယွၤအပှၤကညီစီၤမိၤၡ့ အတၢ်သိၣ်တၢ်သီအပူၤအသိးန့ၣ်လီၤ. တၢ်လုၢ်တၢ်ပာ်တဖၣ်အသွံၣ်န့ၣ်, ပှၤလ့ၤဝံဖိတဖၣ်ဟ့ၣ်လီၤဝဲဆူပှၤလုၢ်တၢ်အခိၣ်တဖၣ်အစုပူၤဒီး အဝဲသ့ၣ်ဖှံလီၤအီၤလၢတၢ်လုၢ်လီၢ်အဖီခိၣ်န့ၣ်လီၤ.",
			"17": "<sup>17</sup> မ့ၢ်လၢပှၤဂီၢ်မုၢ်အါဂၤတကဆှီဘၣ်ဒ်တၢ်ဘါအလုၢ်အလၢ်အိၣ်ဝဲ အသိးအဃိအဝဲသ့ၣ်မၤသံဘူၣ်လဲၤကပာ်အသိဖိတဖၣ်တသ့ဝဲဘၣ်. လၢတၢ်န့ၣ်အဃိပှၤလ့ၤဝံဖိတဖၣ်ဘၣ်မၤအီၤလၢအဝဲသ့ၣ်အဂီၢ်, ဒီးလုၢ်ထီၣ်သိဖိတဖၣ်ဆူယွၤအအိၣ်န့ၣ်လီၤ.",
			"18": "<sup>18</sup> အါန့ၢ်အန့ၣ်, ပှၤအါဂၤလၢအဟဲတ့ၢ်ဝဲလၢအ့ဖရဲၣ်, မနၤၡ့ၤ, ယံးစၣ်ကၢ်ဒီးစဘူလိၣ်အဒူၣ်တဖၣ်န့ၣ်, ကမၤကဆှီထီၣ်အသးဒ်တၢ်အလုၢ်အလၢ်အိၣ်ဝဲအသိးဒၣ်လဲာ်, အဝဲသ့ၣ်မၤဘူၣ်လဲၤကပာ်လၢတၢ်တကြၢးဝဲဘၣ်ဝဲအပူၤန့ၣ်လီၤ. စီၤပၤဃံးစကံယၤဘါထုကဖၣ်တၢ်လၢအဝဲသ့ၣ် အဂီၢ်ဒ်လၢလာ်အံၤန့ၣ်လီၤ.",
			"19": "<sup>19</sup> “အိယွၤ, ပမိၢ်ပၢ်ဖံဖုလၢပျၢၤတဖၣ်အကစၢ်ယွၤဧၢ, လၢနတၢ်ဂ့ၤတၢ်ဝါဒၣ်နဲအပူၤန့ၣ်, ပျၢ်လၢ်ပှၤတဖၣ်လၢအဘူၣ်ထီၣ် ဘါထီၣ်နၤလၢအသူၣ်ဒီဖျၢၣ်သးဒီဖျၢၣ်အတၢ်ကမၣ်, ဖဲအဝဲသ့ၣ်တကဆှီဘၣ်ဒ်တၢ်အလုၢ်အလၢ်အိၣ်ဝဲအသိးအခါဒၣ်လဲာ်န့ၣ် တက့ၢ်.”",
			"20": "<sup>20</sup> ယွၤစံးဆၢစီၤဃံးစကံယၤအတၢ်ထုကဖၣ်, ဒီးအဝဲပျၢ်ကွံာ်ပှၤ ဂီၢ်မုၢ်အတၢ်ကမၣ်, ဒီးတမၤဆါအဝဲသ့ၣ်ဘၣ်လီၤ.",
			"21": "<sup>21</sup> လၢနွံသီအတီၢ်ပူၤပှၤဂီၢ်မုၢ်လၢအပာ်ဖှိၣ်အသးလၢဝ့ၢ်ယရူၤ ၡလ့ၣ်အပူၤ, ဒီးမၤဘူၣ်တအိၣ်ဘၣ်ဒီးကိၣ်မံၣ်လၢတၢ်သူၣ်ခုသးခုဖးဒိၣ် အပူၤန့ၣ်လီၤ. တနံၤဘၣ်တနံၤန့ၣ်, ပှၤလ့ၤဝံဖိတဖၣ်ဒီးပှၤလုၢ်တၢ်အခိၣ်တဖၣ် စံးထီၣ်ပတြၢၤယွၤလၢအဂံၢ်အဘါခဲလၢာ်န့ၣ်လီၤ.",
			"22": "<sup>22</sup> စီၤဃံးစကံယၤစံးထီၣ်ပတြၢၤပှၤလ့ၤဝံဖိတဖၣ်လၢအဝဲသ့ၣ် အတၢ်သ့တၢ်ဘၣ်လၢကဆှၢတၢ်ဘူၣ်ထီၣ်ဘါထီၣ်ယွၤအဃိ န့ၣ်လီၤ.",
			"23": "<sup>23</sup> ဖဲအဝဲသ့ၣ်လုၢ်ထီၣ်ယွၤ, အမိၢ်ပၢ်ဖံဖုလၢပျၢၤတဖၣ်အကစၢ်ယွၤ လၢတၢ်လုၢ်စံးထီၣ်ပတြၢၤ, လၢနွံသီအတီၢ်ပူၤဝံၤအလီၢ်ခံန့ၣ်, အဝဲသ့ၣ်ခဲလၢာ်ပာ်လီၤသကိးအသးလၢကမၤကဒီးဝဲဆူညါနွံသီ န့ၣ်လီၤ. ဒီးလၢတၢ်န့ၣ်အဃိအဝဲသ့ၣ်မၤဝဲလၢတၢ်သူၣ်ခု သးခုအပူၤန့ၣ်လီၤ.",
			"24": "<sup>24</sup> စီၤပၤဃံးစကံယၤမၤဘူၣ်လီၤဂီၤဖံးဖါအဒုတကထိဒီးသိအဒု နွံကထိလၢပှၤဂီၢ်မုၢ်ကမၤသံဒီးအီၣ်ဝဲအဂီၢ်, ဒီးပဒိၣ်ပပှၢ်တဖၣ်ဟ့ၣ်အဝဲသ့ၣ်ဂီၤဖံးအဂၤအဒုတကထိဒီးသိအဒု တကလးန့ၣ်လီၤ. ပှၤလုၢ်တၢ်အခိၣ်အါဂၤမၤကဆှီထီၣ်က့ၤအသးဒ်တၢ်အလုၢ်အလၢ်အိၣ် ဝဲအသိးန့ၣ်လီၤ.",
			"25": "<sup>25</sup> လၢတၢ်န့ၣ်အဃိပှၤကိးဂၤဒဲးလၢအမ့ၢ်, ကီၢ်ယူဒၤအပှၤဂီၢ်မုၢ်, ပှၤလုၢ်တၢ်အခိၣ်တဖၣ်, ပှၤလ့ၤဝံဖိတဖၣ်, ဒီးပှၤဂီၢ်မုၢ်လၢအဟဲ လၢကလံၤစိးတဖၣ်ဒီးပှၤတခီဘီမုၢ်ဖိလၢအအိၣ်ဝဲဆိးဝဲဂၢၢ် ဂၢၢ်ကျၢၤကျၢၤလၢကီၢ်အံၣ်စရ့လးဒီးကီၢ်ယူဒၤအပူၤ, သးခုဝဲဒၣ်န့ၣ်လီၤ.",
			"26": "<sup>26</sup> ဝ့ၢ်ယရူၤရှလ့ၣ်ပှဲၤဝဲဒီးတၢ်သူၣ်ခုသးခု, မ့ၢ်လၢတၢ်ဒ်သိးအံၤတမၤတ့ၢ်အသးစးထီၣ်လၢစီၤဒၤဝံးအဖိခွါ စီၤပၤၡလိၤမိၤအမုၢ်နံၤတဖၣ်အပူၤဒၣ်လဲာ်အဃိန့ၣ်လီၤ.",
			"27": "<sup>27</sup> ပှၤလုၢ်တၢ်အခိၣ်တဖၣ်ဒီးပှၤလ့ၤဝံဖိတဖၣ်ဃ့တၢ်ဆိၣ်ဂ့ၤလၢ ယွၤ, လၢပှၤဂီၢ်မုၢ်အဂီၢ်န့ၣ်လီၤ. လၢအဝဲအဟံၣ်အိၣ်လၢမူခိၣ်အပူၤ န့ၣ်, ကစၢ်ယွၤနၢ်ဟူတ့ၢ်အဝဲသ့ၣ်အတၢ်ထုကဖၣ်တဖၣ်ဒီးတူၢ်လိာ်အဝဲသ့ၣ် န့ၣ်လီၤ."
		},
		"31": {
			"1": "<sup>1</sup> တုၤဘူၣ်လဲၤကပာ်ဝံၤဝဲန့ၣ်ကယဲၢ်ကီၢ်အံၣ်စရ့လးအပှၤဂီၢ်မုၢ် လဲၤဆူကယဲၢ်ဝ့ၢ်အိၣ်လၢကီၢ်ယူဒၤအပူၤခဲလၢာ်ဒီးမၤကၢ်လီၤက လဲကွံာ်လၢၢ်ထူၣ်တဖၣ်, ကူာ်လီၤကွံာ်ကစၢ်မုၣ်အၡ့ရၤအတၢ်ပနီၣ်တ ဖၣ်, ဒီးမၤဟးဂီၤကွံာ်တၢ်လုၢ်လီၢ်တဖၣ်ဒီးပှၤဘါတၢ်ဂီၤတၢ်ဖီၣ် အတၢ်ဘူၣ်ထီၣ်ဘါထီၣ်အလီၢ်တဖၣ်န့ၣ်လီၤ. အဝဲသ့ၣ်မၤတၢ်တမံၤဃီအံၤလၢတၢ်လီၢ်အိၣ်လီၤတဲာ်လၢကီၢ်ယူဒၤ ဒီကီၢ်ညါအပူၤဒီးလီၢ်ကဝီၤတဖၣ်လၢဘံၣ်ယၤမံၣ်, အ့ဖရဲၣ်ဒီးမနၤၡ့ၤအဒူၣ်တဖၣ်အိၣ်ဝဲဆိးဝဲန့ၣ်လီၤ. ဝံၤဒီးအဝဲသ့ၣ်ခဲလၢာ်က့ၤကဒါက့ၤဆူအဟံၣ်န့ၣ်လီၤ.",
			"2": "<sup>2</sup> စီၤပၤယဃံးစကံၤယၤဒုးအိၣ်ထီၣ်ကဒါက့ၤတၢ်ကရၢကရိ ဘၣ်ထွဲဒီးပှၤလုၢ်တၢ်အခိၣ်တဖၣ်ဒီးပှၤလ့ၤဝံဖိတဖၣ်, လၢအဝဲသ့ၣ်တဂၤဘၣ်တဂၤစုာ်စုာ်အိၣ်ဒီးအမူအဒါလီၤတံၢ်လီၤဆဲးန့ၣ် လီၤ. မူဒါတဖၣ်အံၤအိၣ်စ့ၢ်ကီးဒီးတၢ်ဆူးကဲၤထီၣ်တၢ်လုၢ်မ့ၣ်အူ, တၢ်လုၢ်ထီၣ်တၢ်လုၢ်မၤဃူမၤဖိးတဖၣ်, တၢ်ဟံးန့ၢ်မူဒါလၢယွၤ အတၢ်လုၢ်ဟံၣ်အတၢ်ဘူၣ်တၢ်ဘါအပူၤ, တၢ်ဟ့ၣ်ထီၣ်တၢ်စံၣ်ထီၣ်ပတြၢၤဒီးတၢ်စံးဘျုးတဖၣ်လၢယွၤအတၢ် လုၢ်ဟံၣ်အလီၢ်တတီၤဘၣ်တတီၤအပူၤန့ၣ်လီၤ.",
			"3": "<sup>3</sup> လၢအဝဲအကစၢ်ဒၣ်ဝဲအသိအဖုတဖၣ်ဒီးအဂီၤဘုၣ်ဂီၤဖံးအဖုတဖၣ် အပူၤန့ၣ်, အဝဲဟ့ၣ်ထီၣ်ဆၣ်ဖိကီၢ်ဖိတဖၣ်လၢတၢ်လုၢ်မ့ၣ်အူတဖၣ်အဂီၢ်ကိး မုၢ်ဂီၤဒဲးဒီးကိးမုၢ်ဟါဒဲး, ဒီးတၢ်တဖၣ်လၢတၢ်လုၢ်ထီၣ်အီၤလၢမုၢ်အိၣ်ဘှံး အနံၤ, လၢလါထီၣ်သီအမူးဒီးလၢမူးအဂၤတဖၣ်ဒ်အလိၣ်ဝဲ, လၢအဘၣ်တၢ်ပာ်ဖျါအီၤလၢယူဒၤအတၢ်သိၣ်တၢ်သီလၢယွၤဟ့ၣ်ဝဲ အပူၤန့ၣ်လီၤ.",
			"4": "<sup>4</sup> အါန့ၢ်အန့ၣ်စီၤပၤစံးဘၣ်ပှၤဂီၢ်မုၢ်လၢဝ့ၢ်ယရူၤၡလ့ၣ်တဖၣ်ဒ် သိးကဟဲစိာ်တၢ်မၤဘူၣ်တဖၣ်လၢပှၤလုၢ်တၢ်အခိၣ်တဖၣ်ဒီးပှၤလ့ၤ ဝံဖိသ့ၣ်တဖၣ်ကြၢးဒိးန့ၢ်ဘၣ်ဝဲ, ဒ်သိးအဝဲသ့ၣ်ဟ့ၣ်အတၢ်ဆၢကတီၢ် ခဲလၢာ်ကသ့ဝဲဒ်ယူဒၤအတၢ်သိၣ်တၢ်သီလၢယွၤဟ့ၣ်ဝဲ, အတၢ်လိၣ်ဘၣ်အိၣ်ဝဲန့ၣ်လီၤ.",
			"5": "<sup>5</sup> တုၤတၢ်ကလုၢ်ဘၣ်တၢ်ဟ့ၣ်လီၤအီၤဝံၤတဘျီဃီန့ၣ်, ကီၢ်အံၣ်စရ့လးအပှၤဂီၢ်မုၢ်ဟဲစိာ်တၢ်ဟ့ၣ်အဂ့ၤကတၢၢ်တဖၣ်လၢ အဝဲသ့ၣ်အဘုဧိၤဟုဧိၤ, စပံးထံ, သ့ၣ်စၤယံးအသိ, ကနဲစီဒီးစံာ်ဧိၤပှဲၤဧိၤအတၢ်ဟးထီၣ်တဖၣ်အကျါ, ဒီးအဝဲသ့ၣ်ဟဲစိာ်စ့ၢ်ကီးကယဲၢ်တၢ်လၢအဒိးန့ၢ်ဝဲခဲလၢာ်အတၢ် ဆံဆဲၣ်ပူတပူန့ၣ်လီၤ.",
			"6": "<sup>6</sup> ကယဲၢ်ပှၤဂီၢ်မုၢ်လၢအအိၣ်ဝဲဆိးဝဲလၢကီၢ်ယူဒၤအဝ့ၢ်တဖၣ်အပူၤ ဟဲစိာ်အဂီၤဖံး, ဒီးအသိတဖၣ်ဆံဆဲၣ်ပူတပူ, ဒီးအဝဲသ့ၣ်ဟဲစိာ်စ့ၢ်ကီးတၢ်ဟ့ၣ်အါအါဂီၢ်ဂီၢ်လၢအဝဲသ့ၣ် ပာ်စီဆှံဝဲဆူယွၤ, အဝဲသ့ၣ်အကစၢ်ယွၤအအိၣ်န့ၣ်လီၤ.",
			"7": "<sup>7</sup> တၢ်ဟ့ၣ်တဖၣ်စးထီၣ်ဟဲတုၤဝဲလၢလါသၢလါတလါအပူၤဒီးပာ်ဖှိၣ် ပူၣ်ထီၣ်ထွဲဒံးအသးလၢဆူညါလွံၢ်လါအတီၢ်ပူၤန့ၣ်လီၤ.",
			"8": "<sup>8</sup> တုၤစီၤပၤယဃံးစကံယၤဒီးအဝဲအပဒိၣ်ပပှၢ်တဖၣ်, ထံၣ်ဘၣ်တၢ်ဟ့ၣ်တဖၣ်ဘၣ်တၢ်ဟ့ၣ်လီၤအီၤအါထဲလဲၣ်န့ၣ်, အဝဲသ့ၣ်စံးထီၣ်ပတြၢၤယွၤဒီးစံးထီၣ်ပတြၢၤအဝဲအပှၤဂီၢ် မုၢ်အံၣ်စရ့လးန့ၣ်လီၤ.",
			"9": "<sup>9</sup> စီၤပၤကတိၤတၢ်ဒီးပှၤလုၢ်တၢ်အခိၣ်တဖၣ်ဒီးပှၤလ့ၤဝံဖိတဖၣ် လၢတၢ်ဟ့ၣ်သ့ၣ်တဖၣ်အံၤအဂ့ၢ်,",
			"10": "<sup>10</sup> ဒီးပှၤလုၢ်တၢ်အခိၣ်အဒိၣ်ကတၢၢ်စီၤဧစၤရယၤ, ပှၤဟဲလီၤစၢၤလီၤသွဲၣ်လၢစီၤစၤဒိးတဂၤ, စံးဘၣ်အီၤ, “စးထီၣ်လၢပှၤဂီၢ်မုၢ်ဟဲစိာ်အတၢ်ဟ့ၣ်တဖၣ်ဆူ ယွၤအတၢ်လုၢ်ဟံၣ်န့ၣ်, တၢ်အီၣ်တၢ်အီလၢပကအီၣ်အိၣ်ဝဲလၢလၢလီၣ်လီၣ်ဒီးလၢန့ၣ်အမဲာ် ညါတၢ်အိၣ်ဘျဲၣ်အိၣ်စဲၢ်အိၣ်အါမးန့ၣ်လီၤ. ပအိၣ်ဒီးကယဲၢ်တၢ်ခဲလၢာ်အံၤမ့ၢ်လၢယွၤဆိၣ်ဂ့ၤတ့ၢ်အပှၤဂီၢ် မုၢ်အဃိန့ၣ်လီၤ.”",
			"11": "<sup>11</sup> ခီဖျိစီၤပၤအတၢ်ဟ့ၣ်လီၤတၢ်ကလုၢ်တဖၣ်န့ၣ်, အဝဲသ့ၣ်ကတဲာ်ကတီၤတၢ်ပာ်ဖှိၣ်အဒၢးတဖၣ်လၢယွၤအတၢ်လုၢ်ဟံၣ် အလီၢ်ကဝီၤပူၤ,",
			"12": "<sup>12</sup> ဒီးဒၢနုာ်ကယဲၢ်တၢ်ဟ့ၣ်ခဲလၢာ်ဒီးတၢ်မၤဘူၣ်ဆံဆဲၣ်ပူတပူ လၢတၢ်ပာ်ဖှိၣ်အဒၢးတဖၣ်န့ၣ်အပူၤလၢတၢ်ကပၢၤဃာ်အီၤအဂီၢ်န့ၣ် လီၤ. အဝဲသ့ၣ်ပာ်လီၤပှၤလ့ၤဝံဖိစီၤကနၤနယၤလၢပှၤအခိၣ်လၢကကွၢ် ထွဲတၢ်အဂီၢ်, ဒီးဒုးကဲထီၣ်အဝဲအဒီပုၢ်ဝဲၢ်ခွါစီၤၡံမံၤလၢပှၤကမၤစၢၤ အီၤန့ၣ်လီၤ.",
			"13": "<sup>13</sup> ဒီးပှၤလ့ၤဝံဖိအဂၤတဆံဘၣ်တၢ်ဃုထၢပာ်လီၤဒ်သိးကမၤတၢ်လၢ အဝဲသ့ၣ်အဖီလာ်န့ၣ်လီၤ. အဝဲသ့ၣ်မ့ၢ်ဝဲစီၤယဃံအ့လး, စီၤဧၤစါစယၤ, စီၤနၤဃး, စီၤဧၤစၤအ့လး, စီၤယရံမိး, စီၤယိစဘး, စီၤအလံၤအ့လး, စီၤယံးစမၤကယၤ, စီၤမၤဃးဒီးစီၤဘနါယၤတဖၣ်န့ၣ်လီၤ. ကယဲၢ်တၢ်သ့ၣ်တဖၣ်အံၤခဲလၢာ်န့ၣ်ဘၣ်တၢ်မၤဝံၤအီၤလၢ စီၤပၤဃံးစကံယၤဒီးပှၤလုၢ်တၢ်အခိၣ်အဒိၣ်ကတၢၢ်စီၤဧစၤရယၤ အတၢ်ဟ့ၣ်စိဟ့ၣ်ကမီၤအပူၤန့ၣ်လီၤ.",
			"14": "<sup>14</sup> ပှၤလ့ၤဝံဖိတဂၤလၢအမ့ၢ်စီၤယံးမနၤအဖိခွါစီၤကိၤရ့, ပှၤပၢၤတၢ်အခိၣ်အဒိၣ်ကတၢၢ်လၢယွၤအတၢ်လုၢ်ဟံၣ်အတြဲၤမုၢ်ထီၣ် တကပၤန့ၣ်, ဘၣ်ကွၢ်ထွဲတၢ်တူၢ်လိာ်တၢ်ဟ့ၣ်တဖၣ်လၢတၢ် လုၢ်ထီၣ်အီၤဆူယွၤဒီးနီၤဟ့ၣ်လီၤတၢ်ဟ့ၣ်တဖၣ်န့ၣ်စ့ၢ်ကီးလီၤ.",
			"15": "<sup>15</sup> လၢဝ့ၢ်အဂၤတဖၣ်ဖဲပှၤလုၢ်တၢ်အခိၣ်တဖၣ်အိၣ်ဆိးဝဲန့ၣ်, အဝဲဘၣ်တၢ်မၤစၢၤအီၤလၢတၢ်ကလုၢ်တီအပူၤ, လၢပှၤလ့ၤဝံဖိ အဂၤတဖၣ်လၢအမ့ၢ်ဝဲ, စီၤဧ့ၤဒ့ၣ်, စီၤမံးနယၤမံၣ်, စီၤယ့ၤၡူ, စီၤၡမါယၤ, စီၤအမၤရယၤဒီးစီၤၡကါယၤတဖၣ်န့ၣ် လီၤ. အဝဲသ့ၣ်နီၤဟ့ၣ်လီၤတၢ်အီၣ်တၢ်အီတဖၣ်ပှဲၤသိးသိးဆူအဝဲသ့ၣ် အပှၤလ့ၤဝံဖိကဒဲကဒဲဒီးအီၤ, ဒ်အဝဲသ့ၣ်အမူအဒါတဖၣ်အိၣ်ဝဲအသိး, ဒီးတမ့ၢ်ဘၣ်ဒ်အဒူၣ်ထၢတဖၣ်အသိးန့ၣ်ဘၣ်.",
			"16": "<sup>16</sup> ကယဲၢ်ပှၤပိာ်ခွါတဖၣ်လၢအသးအိၣ်အနံၣ်သၢဆံဒီးဆူအဖီခိၣ်လၢ အမံၤအိၣ်ကွဲးအသးလၢတၢ်ကရၢကရိအတၢ်ကွဲးနီၣ်အပူၤ, လၢကိးနံၤဒဲးမၤအမူအဒါလၢယွၤအတၢ်လုၢ်ဟံၣ်အပူၤန့ၣ်, အဝဲသ့ၣ်ဟ့ၣ်အီၤလၢတၢ်နီၤဟ့ၣ်တဂၤတမံၤဒ်အကြၢးဒီးအမူဒါ လီၢ်လၤအတီၤတဖၣ်အသိးစုာ်စုာ်န့ၣ်လီၤ.",
			"17": "<sup>17</sup> ပှၤလုၢ်တၢ်အခိၣ်တဖၣ်ဘၣ်တၢ်ကရၢကရိထီၣ်အီၤလၢတၢ်မၤအဂီၢ်ဒ် အဒူၣ်ထၢဒၣ်ဝဲအသိး, ဒီးပှၤလ့ၤဝံဖိတဖၣ်လၢအသးအိၣ်အနံၣ်ဆံခံဒီးဆူအဖီခိၣ် န့ၣ်ဘၣ်တၢ်ကရၢကရိထီၣ်အီၤလၢအတၢ်မၤအဂီၢ်ဒ်တၢ်မၤအတီၤဒၣ်ဝဲ အသိးန့ၣ်လီၤ.",
			"18": "<sup>18</sup> အဝဲသ့ၣ်ဘၣ်ဆဲးလီၤအမံၤခဲလၢာ်ပၣ်ဃုာ်ဒီးအမါတဖၣ်, အဖိတဖၣ်ဒီးပှၤအဂၤလၢအဘၣ်သန့ၤအသးလၢအီၤတဖၣ်, မ့ၢ်လၢအဝဲသ့ၣ်ကဘၣ်အိၣ်ဒီးတၢ်သူၣ်တီသးရၤဒီးပာ်စီဆှံ ထီၣ်အသးလၢတၢ်မၤမူဒါစီဆှံတဖၣ်တဘျီဂ့ၤတဘျီဂ့ၤအဂီၢ် အဃိန့ၣ်လီၤ.",
			"19": "<sup>19</sup> လၢပှၤလုၢ်တၢ်အခိၣ်တဖၣ်လၢအအိၣ်ဆိးဝဲလၢစီၤအၤဟရိၣ်အစၢၤ အသွဲၣ်အတၢ်န့ၢ်သါအဝ့ၢ်တဖၣ်အပူၤမ့ၢ်ဂ့ၤ, လၢဝ့ၢ်တဖၣ်န့ၣ်အတၢ်အီၣ်ဆၣ်လီၢ်လါဟ့အပူၤမ့ၢ်ဂ့ၤအကျါပှၤ အိၣ်မူအိၣ်ဒါတဖၣ်အိၣ်စ့ၢ်ကီးဝဲလၢအနီၤလီၤတၢ်အီၣ်တၢ်အီဆူ ကယဲၢ်ပှၤပိာ်ခွါတဖၣ်လၢပှၤလုၢ်တၢ်အခိၣ်အဟံၣ်ဖိဃီဖိအအိၣ်ဒီး ဆူကယဲၢ်ပှၤတဂၤလၢ်လၢ်လၢအမံၤအိၣ်ဝဲလၢပှၤလ့ၤဝံအဒူၣ်ထၢ အတၢ်ကွဲးနီၣ်အပူၤအအိၣ်န့ၣ်လီၤ.",
			"20": "<sup>20</sup> စီၤပၤဃံးစကံယၤမၤတ့ၢ်တၢ်လၢအဘၣ်ဒီးတၢ်လၢအမၤမုာ်အဝဲအ ယွၤ, ကစၢ်ယွၤအသးလၢကီၢ်ယူဒၤဒီတကီၢ်ညါအပူၤန့ၣ်လီၤ.",
			"21": "<sup>21</sup> အဝဲမၤတၢ်ကဲထီၣ်လိၣ်ထီၣ်ဝဲ, မ့ၢ်လၢကယဲၢ်တၢ်ကိးမံၤဒဲးလၢ အမၤတ့ၢ်ဝဲလၢယွၤအတၢ်လုၢ်ဟံၣ်အဂီၢ်မ့ၢ်ဂ့ၤ, လၢတၢ်လူၤပိာ်ထွဲယူဒၤအတၢ်သိၣ်တၢ်သီမ့ၢ်ဂ့ၤန့ၣ်, အဝဲမၤတ့ၢ်ဝဲအိၣ်ဒီးသးလၢအတီဝဲလၢလၢပှဲၤပှဲၤဒီးတၢ်ဟ့ၣ် လီၤအးလီၤသးဆူအကစၢ်ယွၤအစုပူၤအဃိန့ၣ်လီၤ."
		},
		"32": {
			"1": "<sup>1</sup> ဖဲတၢ်မၤအသးတဖၣ်အံၤလၢအမ့ၢ်ဝဲ, စီၤပၤဃံးစကံယၤမၤယွၤ အတၢ်လၢတၢ်သူၣ်တီသးရၤဝံၤအလီၢ်ခံန့ၣ်, ကီၢ်အၤၡူၢ်အစီၤပၤဖးဒိၣ်စၤနဃ့ရံးဟဲထီၣ်ဒုးကီၢ်ယူဒၤ န့ၣ်လီၤ. အဝဲကဝီၤဃာ်ကယဲၢ်ဝ့ၢ်တဖၣ်ခဲလၢာ်လၢအအိၣ်ဒီးတိာ်ဧိၤတာ်ဧိၤ ဒီးဟ့ၣ်လီၤအကလုၢ်ဒ်သိးအသုးမုၢ်ကမၤလီၤပှီၢ်ဝ့ၢ်ခိၣ်ဒူတဖၣ် အဂီၢ်န့ၣ်လီၤ.",
			"2": "<sup>2</sup> တုၤစီၤပၤဃံးစကံယၤထံၣ်ဘၣ်ဝဲလၢစီၤပၤစၤနဃ့ရံးသါကဟဲ ထီၣ်ဒုးစ့ၢ်ကီးဝ့ၢ်ယရူၤၡလ့ၣ်န့ၣ်",
			"3": "<sup>3</sup> အဝဲဒီးအပဒိၣ်ပပှၢ်တဖၣ်ပာ်လီၤအသးလၢကဆွံတံာ်ထံထီၣ်ပၢၢ်တဖၣ် လၢအအိၣ်လၢဝ့ၢ်ချၢ, ဒ်သိးကတြီဃာ်ပှၤအၤၡူၢ်ဖိတဖၣ် လၢတၢ်မၤန့ၢ်ထံ, ဖဲအဝဲသ့ၣ်ဘူးထီၣ်ဒီးဝ့ၢ်ယရူၤၡလ့ၣ်န့ၣ်လီၤ.",
			"4": "<sup>4</sup> ပဒိၣ်ပပှၢ်တဖၣ်မၢပှၤဂီၢ်မုၢ်အါဂၤဟးထီၣ်ဆူဝ့ၢ်အချၢဒီးဆွံ တံာ်ကယဲၢ်ထံထီၣ်ပၢၢ်တဖၣ်ဒ်သိးထံသုတဟဲယွၤထီၣ်လၢအပူၤတဂ့ၤ အဂီၢ်န့ၣ်လီၤ.",
			"5": "<sup>5</sup> စီၤပၤမၤခၢၣ်သနၢၣ်ထီၣ်က့ၤဝ့ၢ်အတၢ်တြီဆၢဒုၣ်ဒါအလီၢ်တဖၣ်, ခီဖျိတၢ်ဘှီဂ့ၤက့ၤဝ့ၢ်ခိၣ်ဒူ, ဘှီထီၣ်ပှၤခိးတၢ်အလီၢ်တဖၣ်လၢအဖီခိၣ်, ဒီးဘှီထီၣ်ကဒီးတၢ်ဒူၣ်လၢတၢ်ချၢတဒူၣ်န့ၣ်လီၤ. တကးဒံးဘၣ်, အဝဲဘှီဂ့ၤက့ၤတၢ်တြီဆၢဒုၣ်ဒါအလီၢ်တဖၣ်လၢအဘၣ် တၢ်ဘှီထီၣ်တ့ၢ်အီၤဖဲဝ့ၢ်ယရူၤၡလ့ၣ်အတၢ်လီၢ်လၢအလီၢ်လံၤတကပၤ အမုၢ်ထီၣ်, တၢ်လီၢ်လၢတၢ်မၤဃူမၤပှဲၤက့ၤအီၤအပူၤန့ၣ်လီၤ. အဝဲမၢပှၤမၤစ့ၢ်ကီးဘီတဖၣ်ဒီးကတီၤတဖၣ်အါအါဂီၢ်ဂီၢ်န့ၣ်လီၤ.",
			"6": "<sup>6</sup> ကယဲၢ်ပိာ်ခွါခဲလၢာ်လၢဝ့ၢ်ပူၤန့ၣ်အဝဲပာ်လီၤဝဲလၢသုးမုၢ် အခိၣ်အနၢ်တဖၣ်အတၢ်ပၢတၢ်ဆှၢအဖီလာ်ဒီးမၢအဝဲသ့ၣ်အိၣ်ဖှိၣ်ရိ ဖှိၣ်လၢတၢ်လီၢ်လီၤပျီအိၣ်ဖဲဝ့ၢ်အတြဲၤကပၤန့ၣ်လီၤ. စီၤပၤစံးဘၣ်အဝဲသ့ၣ်,",
			"7": "<sup>7</sup> “ပာ်လီၤသုသးသပှၢ်ပှၢ်ဒီးနာ်န့ၢ်လီၤသုသးတက့ၢ်. ပျံၤဘၣ်ကီၢ်အၤရူၢ်အစီၤပၤဖးဒိၣ်မ့ၢ်ဂ့ၤ, အသုးမုၢ်လၢအဝဲဆှၢဝဲမ့ၢ်ဂ့ၤန့ၣ်တဂ့ၤ. လၢပအိၣ်တခီန့ၣ်ပအိၣ်ဒီးတၢ်စိတၢ်ကမီၤအါန့ၢ်ဒံး, တၢ်စိတၢ်ကမီၤလၢအအိၣ်ဒီးအီၤတက့ၢ်လီၤ.",
			"8": "<sup>8</sup> အဝဲအိၣ်ဒီးပှၤဟီၣ်ခိၣ်ဖိအတၢ်စိတၢ်ကမီၤ, မ့မ့ၢ်ပဝဲပအိၣ်ဒီးယွၤ, ပကစၢ်ယွၤလၢကမၤစၢၤပှၤဒီးဒုးန့ၢ်ပတၢ်ဒုးတဖၣ်န့ၣ်လီၤ.” ပှၤဂီၢ်မုၢ်ဘၣ်တၢ်ဟ့ၣ်ဂံၢ်ဟ့ၣ်ဘါအီၤလၢအဝဲသ့ၣ်အစီၤပၤအတၢ် ကတိၤတဖၣ်အံၤန့ၣ်လီၤ.",
			"9": "<sup>9</sup> တယံာ်ဘၣ်ဖဲစီၤစၤနဃ့ရံးဒီးပှၤသုးမုၢ်အိၣ်ဒံးဝဲဖဲဝ့ၢ် လၤကံၣ်အခါန့ၣ်, အဝဲဆှၢလီၤတၢ်ကစီၣ်လၢလာ်အံၤဆူစီၤဃံးစကံယၤဒီးကီၢ်ယူ ဒၤအပှၤဂီၢ်မုၢ်လၢအအိၣ်ဒီးအီၤလၢဝ့ၢ်ယရူၤၡလ့ၣ်အပူၤအအိၣ် န့ၣ်လီၤ.",
			"10": "<sup>10</sup> “ယၤ, စီၤစၤနဃ့ရံး, ကီၢ်အၤၡူၢ်အစီၤပၤဖးဒိၣ်သံကွၢ်သု, တၢ်မနုၤတမံၤဟ့ၣ်သုဝဲပှၤဂီၢ်မုၢ်တၢ်နာ်န့ၢ်လီၤသးလၢ, သုကအိၣ်ဒံးဒၣ်တၢ်လၢဝ့ၢ်ယရူၤၡလ့ၣ်အပူၤဖဲတၢ်ကဝီၤဃာ် သုန့ၣ်လဲၣ်.",
			"11": "<sup>11</sup> စီၤဃံးစကံယၤတဲဘၣ်သုလၢယွၤ, သုကစၢ်ယွၤကအုၣ်က့ၤခီၣ်က့ၤ သုလၢပတၢ်စိတၢ်ကမီၤအဖီလာ်, ဘၣ်ဆၣ်မ့ၢ်ဒၣ်စီၤဃံးစကံယၤလီန့ၢ်သုဒီးကပျဲသုသံကွံာ်လၢ တၢ်သူၣ်ဝံၤသၣ်စ့ၤဒီးတၢ်သးသူထံအပူၤန့ၣ်လီၤ.",
			"12": "<sup>12</sup> အဝဲမ့ၢ်ပှၤတဂၤလၢအမၤဟးဂီၤကွံာ်ယွၤအတၢ်လီၢ်စီဆှံတဖၣ်ဒီး တၢ်လုၢ်လီၢ်တဖၣ်ဝံၤဒီးတဲဘၣ်ကီၢ်ယူဒၤဒီးဝ့ၢ်ယရူၤၡလ့ၣ်အပှၤ ဂီၢ်မုၢ်လၢကဘူၣ်ထီၣ်ဘါထီၣ်တၢ်ဒီးဆိၣ်ကဲၤတၢ်နၢမူထဲလၢတၢ် လုၢ်လီၢ်တခါဧိၤန့ၣ်လီၤ.",
			"13": "<sup>13</sup> မ့ၢ်သုတသ့ၣ်ညါဘၣ်လၢယမိၢ်ပၢ်ဖံဖုလၢပျၢၤတဖၣ်ဒီးယၤ, ပမၤဘၣ်တ့ၢ်ပှၤကလုာ်အဂၤတဖၣ်အပှၤဂီၢ်မုၢ်ဒ်လဲၣ်န့ၣ်ဘၣ်ဧါ. မ့ၢ်ပှၤကလုာ်အဂၤတဖၣ်အကစၢ်တဖၣ်အုၣ်က့ၤခီၣ်က့ၤအပှၤဂီၢ်မုၢ်လၢ ကီၢ်အၤၡူၢ်အစီၤပၤဖးဒိၣ်အစုပူၤန့ၣ်ဧါ.",
			"14": "<sup>14</sup> ကယဲၢ်ထံကီၢ်တဖၣ်န့ၣ်အကစၢ်တဖၣ်အကျါတဂၤဂၤမၤပူၤဖျဲးတ့ၢ်အထံ အကီၢ်လၢပစုပူၤအခါဖဲလဲၣ်. မ့မ့ၢ်ဒ်န့ၣ်အဃိ, တၢ်လၢအဒုးဆိကမိၣ်သုလၢသုကစၢ်ကမၤပူၤဖျဲးသုန့ၣ်မ့ၢ်မနုၤလဲၣ်.",
			"15": "<sup>15</sup> ခဲကနံၣ်အံၤ, ပျဲစီၤဃံးစကံယၤလီန့ၢ်သုမ့ၢ်ဂ့ၤ, ဆှၢကမၣ်သုမ့ၢ်ဂ့ၤဒ်န့ၣ်တဂ့ၤ, နာ်အီၤတဂ့ၤ. အဂ့ၢ်ဒ်အံၤ, ပှၤတကလုာ်ဂ့ၤတကလုာ်ဂ့ၤန့ၣ်အကစၢ်လၢအမၤပူၤဖျဲးအပှၤဂီၢ်မုၢ် လၢကီၢ်စူၤရံအစီၤပၤဖးဒိၣ်အစုပူၤကသ့တအိၣ်နီတဂၤဘၣ်. လၢတၢ်န့ၣ်အဃိသုဝဲသုကစၢ်အံၤမၤပူၤမၤဖျဲးသုတသ့လ့ၤတက့ၤဘၣ်.”",
			"16": "<sup>16</sup> ကီၢ်အၤၡူၢ်အပဒိၣ်ပပှၢ်တဖၣ်စံးတၢ်လၢအအၢန့ၢ်ဒံးအန့ၣ်, ဘၣ်ဃးဒီးယွၤ, ကစၢ်ယွၤဒီးယွၤအခ့အပှၤစီၤဃံးစကံယၤအဂ့ၢ် န့ၣ်လီၤ.",
			"17": "<sup>17</sup> လံာ်ပရၢလၢစီၤပၤဖးဒိၣ်ကွဲးတ့ၢ်ဝဲန့ၣ်, မ့ၢ်တၢ်တၤတၢ်ဒီးယွၤ, အံၣ်စရ့လးအကစၢ်ယွၤန့ၣ်လီၤ. တၢ်ကွဲးစံးဝဲ, “ပှၤကလုာ်တဖၣ်အကစၢ်တဖၣ်တမၤပူၤမၤဖျဲးအဝဲသ့ၣ်အပှၤဂီၢ်မုၢ် လၢယတၢ်စိတၢ်ကမီၤအဖီလာ်ဘၣ်. ဒီးဒ်န့ၣ်အသိးစီၤဃံးစကံၤယၤမၤပူၤမၤဖျဲးအပှၤဂီၢ်မုၢ်လၢ ယစုပူၤတသ့ဘၣ်.",
			"18": "<sup>18</sup> ပဒိၣ်ပပှၢ်တဖၣ်ကိးသတြီထီၣ်တၢ်အံၤလၢဧ့ၤဘြံၤ အကျိာ်, ဒ်သိးကမၤပျံၤမၤဖုးဒီးမၤသးဟးဂီၤဝ့ၢ်ယရူၤၡလ့ၣ်အပှၤဂီၢ် မုၢ်လၢအအိၣ်လၢဝ့ၢ်ခိၣ်ဒူအဖီခိၣ်လၢမၤန့ၢ်ဝ့ၢ်ကသ့ညီကဒၣ် အဂီၢ်န့ၣ်လီၤ.",
			"19": "<sup>19</sup> အဝဲသ့ၣ်ကတိၤတၢ်ဘၣ်ဃးဒီးဝ့ၢ်ယရူၤၡလ့ၣ်အကစၢ်ယွၤအဂ့ၢ်, တမံၤဃီဒ်အဝဲသ့ၣ်ကတိၤတၢ်ဘၣ်ဃးဒီးပှၤဂီၢ်မုၢ်အဂၤတဖၣ်အကစၢ် တဖၣ်လၢအမ့ၢ်တၢ်ဂီၤတၢ်ဖီၣ်တဖၣ်လၢအဘၣ်တၢ်မၤအီၤလၢပှၤ ကညီအစုတဖၣ်အသိးန့ၣ်လီၤ.",
			"20": "<sup>20</sup> အန့ၣ်ဒီးစီၤပၤဃံးစကံယၤဒီးစီၤအၤမိးအဖိခွါဝံယၡါယၤ ဘါထုကဖၣ်တၢ်ဆူကစၢ်ယွၤအအိၣ်ဒီးကိးထီၣ်အီၤလၢတၢ်မၤစၢၤ အဂီၢ်န့ၣ်လီၤ.",
			"21": "<sup>21</sup> ယွၤဆှၢလီၤအကလူးတဂၤလၢအမၤသံကွံာ်ကီၢ်အၤၡူၢ်အသုးဖိ တဖၣ်ဒီးအသုးခိၣ်သုးနၢ်တဖၣ်န့ၣ်လီၤ. လၢတၢ်န့ၣ်အဃိကီၢ်အၤၡူၢ်အစီၤပၤဖးဒိၣ်က့ၤကဒါက့ၤဆူ ကီၢ်အၤၡူၢ်လၢတၢ်မဲာ်ဆှးအပူၤန့ၣ်လီၤ. ဘၣ်မုၢ်တနံၤဖဲ အဝဲအိၣ်လၢအကစၢ်အတၢ်လုၢ်ဟံၣ်အပူၤအခါန့ၣ်, အဝဲအဖိခွါတနီၤမၤသံကွံာ်အီၤလၢအဝဲသ့ၣ်အနးတဖၣ်န့ၣ်လီၤ.",
			"22": "<sup>22</sup> လၢကျဲဒ်သိးအံၤန့ၣ်, ယွၤမၤထူၣ်ဖျဲးစီၤပၤဃံးစကံယၤဒီး ဝ့ၢ်ယရူၤရှလ့ၣ်အပှၤဂီၢ်မုၢ်လၢကီၢ်အၤၡူၢ်အစီၤပၤဖးဒိၣ်စီၤ စၤနဃ့ရံးအစိကမီၤအဖီလာ်, ဒီးလၢအဝဲသ့ၣ်အဒုၣ်အဒါအဂၤတဖၣ်အစုပူၤစ့ၢ်ကီးန့ၣ်လီၤ. အဝဲပျဲပှၤဂီၢ်မုၢ်အိၣ်ဆိးဃုာ်ဒီးကယဲၢ်ထံကီၢ်အိၣ်ခိၣ်အိၣ် ဃၢၤတဖၣ်လၢတၢ်ဃူတၢ်ဖိးအပူၤန့ၣ်လီၤ.",
			"23": "<sup>23</sup> ပှၤဂီၢ်မုၢ်အါမးဟဲဆူဝ့ၢ်ယရူၤရှလ့ၣ်, ဟဲစိာ်ဃုာ်ဒီးတၢ်လုၢ် တဖၣ်ဆူယွၤဒီးတၢ်ဟ့ၣ်တဖၣ်ဆူစီၤဃံးစကံယၤအအိၣ်တုၤဒၣ်လဲာ်, စးထီၣ်ဖဲန့ၣ်, ပှၤကလုာ်ခဲလၢာ်ပာ်လၤပာ်ကပီၤစီၤဃံးစကံယၤ န့ၣ်လီၤ.",
			"24": "<sup>24</sup> ဖဲတၢ်ဆၢကတီၢ်အံၤန့ၣ်, စီၤပၤဃံးစကံယၤဆါထီၣ်ဝဲဘူးလၢ အကသံန့ၣ်လီၤ. အဝဲဃ့ဘါထုကဖၣ်တၢ်ဒီးယွၤဟ့ၣ်လီၤအီၤတၢ်ပနီၣ်တမံၤလၢအဝဲ ကအိၣ်ဆူၣ်ထီၣ်က့ၤဝဲန့ၣ်လီၤ.",
			"25": "<sup>25</sup> ဘၣ်ဆၣ်စီၤပၤဃံးစကံယၤပာ်ထီၣ်ထီအသးကဲာ်ဆိးလၢကဒုးနဲၣ် အတၢ်စံးဘျုးဆၢက့ၤလၢ, တၢ်လၢယွၤမၤတ့ၢ်လၢအဂီၢ်အဃိန့ၣ်လီၤ. ဒီးကီၢ်ယူဒၤဒီးဝ့ၢ်ယရူၤရှလ့ၣ်တူၢ်ဘၣ်တၢ်လၢတၢ်န့ၣ်အဃိလီၤ.",
			"26": "<sup>26</sup> ဘၣ်ဆၣ်ဒီးလၢခံကတၢၢ်န့ၣ်, စီၤဃံးစကံယၤဒီးဝ့ၢ်ယရူၤရှလ့ၣ် အပှၤဂီၢ်မုၢ်ဆီၣ်လီၤအသး, ဒီးလၢတၢ်န့ၣ်အဃိ, တချုးဒံးဘၣ်လၢစီၤဃံးစကံယၤသံဝံၤန့ၣ်ယွၤတစံၣ် ညီၣ်ဘၣ်ပှၤဂီၢ်မုၢ်ဘၣ်လီၤ.",
			"27": "<sup>27</sup> စီၤပၤဃံးစကံယၤထူးထီၣ်တီၤထီၣ်ဝဲဒိၣ်မးဒီးပှၤကိးဂၤ ဒဲးပာ်လၤပာ်ကပီၤအီၤန့ၣ်လီၤ. အဝဲဘှီထီၣ်အတၢ်ပာ်ဖှိၣ်အဒၢးတဖၣ်လၢအထူ, စ့, လၢၢ်လုၢ်ပှ့ၤဒိၣ်တဖၣ်, တၢ်နၢမူတဖၣ်, ကတီၤတဖၣ်ဒီးတၢ်ပီးတၢ်လီလုၢ်ဒိၣ်ပှ့ၤဒိၣ်တဖၣ်အဂီၢ်န့ၣ်လီၤ.",
			"28": "<sup>28</sup> အါန့ၢ်အန့ၣ်, အဝဲဘှီထီၣ်စ့ၢ်ကီးဒီးတၢ်ပာ်ဖှိၣ်အဟံၣ်တဖၣ်လၢ အဘုဧိၤဟုဧိၤ, စပံးထံဒီးသ့ၣ်စၤယံးအသိအဂီၢ်, တၢ်အိၣ်အလီၢ်တဖၣ်လၢအဂီၤဘုၣ်ဂီၤဖံးအဂီၢ်, ဒီးကရၢတဖၣ်လၢသိတဖၣ်အဂီၢ်န့ၣ်လီၤ.",
			"29": "<sup>29</sup> လၢကယဲၢ်တၢ်တဖၣ်အံၤအမဲာ်ညါ, ကစၢ်ယွၤဟ့ၣ်လီၤအီၤသိဒီးဂီၤ ဘုၣ်ဂီၤဖံးဒီးတၢ်ထူးတၢ်တီၤအဂၤအါအါဂီၢ်ဂီၢ်တုၤဒၣ်လဲာ်အ ဝဲဘှီထီၣ်ဝ့ၢ်အါဖျၢၣ်န့ၣ်လီၤ.",
			"30": "<sup>30</sup> ပှၤလၢအမၤတံာ်တၢၤကံဃိၣ်အထံထီၣ်ပၢၢ်ဒီးဒုးယွၤတရံးထံ ကျိၤဒ်သိးကယွၤလီၤခီဖျိထံပီၤတပီၤဆူတၢ်လီၢ်တတီၤလၢဝ့ၢ် ယရူၤရှလ့ၣ်အခိၣ်ဒူတဖၣ်အသးကံၢ်ပူၤန့ၣ်, မ့ၢ်စီၤပၤဃံးစကံယၤလီၤ. ကယဲၢ်တၢ်လၢစီၤဃံးစကံယၤမၤဝဲတမံၤလၢ်လၢ်န့ၣ်ကဲထီၣ်လိၣ်ထီၣ် ဝဲ",
			"31": "<sup>31</sup> ဒီးဖဲကီၢ်ဘၤဘူၤလိၣ်အမီၣ်သီတဖၣ်ဟဲတ့ၢ်ဝဲလၢကဃုသ့ၣ်ညါတၢ် မၤအသးလီၤတိၢ်လီၤဆီလၢအကဲထီၣ်တ့ၢ်လၢထံကီၢ်အပူၤအခါဒၣ် လဲာ်န့ၣ်, ကစၢ်ယွၤပျဲစီၤဃံးစကံယၤလၢကမၤဒ်အတၢ်ဘၣ်အသးဒၣ်ဝဲဒ်သိး အကမၤကွၢ်အသကဲးပဝးအဂီၢ်ဧိၤန့ၣ်လီၤ.",
			"32": "<sup>32</sup> ကယဲၢ်တၢ်ဂ့ၢ်အဂုၤအဂၤတဖၣ်လၢစီၤပၤဃံးစကံယၤမၤတ့ၢ်ဝဲဒီး အဝဲအတၢ်အဲၣ်ထူအဲၣ်ယွၤအဂ့ၢ်န့ၣ်, ဘၣ်တၢ်ကွဲးနီၣ်ကွဲးဃါအီၤလၢလံာ်စီၤအၤမိၣ်အဖိခွါဝံယၡါ ယၤအတၢ်ထံၣ်လၢညါခီအပူၤဒီးလၢကီၢ်ယူဒၤဒီးကီၢ်အံၣ်စရ့လး အစီၤပၤတဖၣ်အလံာ်တၢ်စံၣ်စိၤတဲစိၤအပူၤန့ၣ်လီၤ.",
			"33": "<sup>33</sup> စီၤဃံးစကံယၤသံဝဲဒီးဘၣ်တၢ်ခူၣ်လီၤကွံာ်အီၤလၢစီၤပၤ အတၢ်သွၣ်ခိၣ်တဖၣ်အတၢ်လီၢ်လၢထးခီတတီၤန့ၣ်လီၤ. ကယဲၢ်ကီၢ်ယူဒၤဒီးဝ့ၢ်ယရူၤရှလ့ၣ်အပှၤဂီၢ်မုၢ်ဟ့ၣ်ထီၣ်အတၢ်ယူး ယီၣ်အီၤဒိၣ်ဒိၣ်မုၢ်မုၢ်ဖဲအဝဲသံန့ၣ်လီၤ. အဝဲအဖိခွါစီၤမနၤၡ့ၤကဲထီၣ်စီၤပၤလၢအလီၢ်န့ၣ်လီၤ."
		},
		"33": {
			"1": "<sup>1</sup> ဖဲစီၤမနၤၡ့ၤကဲထီၣ်ကီၢ်ယူဒၤအစီၤပၤန့ၣ်, အဝဲအသးအိၣ်တဆံခံနံၣ်ဒီးအဝဲပၢတ့ၢ်တၢ်ဖဲဝ့ၢ်ယရူၤၡလ့ၣ် အပူၤယဲၢ်ဆံယဲၢ်နံၣ်န့ၣ်လီၤ.",
			"2": "<sup>2</sup> စီၤမနၤၡ့ၤမၤတ့ၢ်တၢ်လီၤသးဘၣ်အၢအတၢ်မၤတဖၣ်ဒီးမၤတၢ်ဒဲး ဘးထီဒါယွၤ, ဒ်ပှၤကလုာ်တဖၣ်လၢယွၤဟီထီၣ်ကွံာ်တ့ၢ်အီၤလၢကီၢ်ပူၤဖဲ အပှၤဂီၢ်မုၢ်ဟဲနုာ်ဝဲ, မၤတ့ၢ်အသိးန့ၣ်လီၤ.",
			"3": "<sup>3</sup> အဝဲဘှီထီၣ်ကဒါက့ၤပှၤတစူၢ်တနာ်ယွၤအတၢ်ဘူၣ်ထီၣ်ဘါထီၣ်အလီၢ် တဖၣ်လၢအပၢ်စီၤဃံးစကံယၤမၤဟးဂီၤတ့ၢ်ဝဲန့ၣ်လီၤ. အဝဲဘှီထီၣ်တၢ်လုၢ်လီၢ်တဖၣ်လၢတၢ်ဘူၣ်ထီၣ်ဘါထီၣ်ဘဧၤလးအဂီၢ်, ဒီးမၤကစၢ်မုၢ်အၡ့ရၤအဂီၤတဖၣ်ဒီးဘူၣ်ထီၣ်ဘါထီၣ်ဆၣ်ဧိၤဖီဧိၤ တဖၣ်န့ၣ်လီၤ.",
			"4": "<sup>4</sup> အဝဲဘှီထီၣ်ပှၤတစူၢ်တနာ်ယွၤအတၢ်လုၢ်လီၢ်တဖၣ်လၢယွၤအတၢ်လုၢ် ဟံၣ်အပူၤ, တၢ်လီၢ်ဖဲယွၤစံးတ့ၢ်လၢအဝဲကဘၣ်တၢ်ဘူၣ်ထီၣ်ဘါထီၣ် အီၤလီၤစိၤလီၤထီန့ၣ်လီၤ.",
			"5": "<sup>5</sup> လၢယွၤအတၢ်လုၢ်ဟံၣ်အဂၢၤခံတီၤအပူၤန့ၣ်, အဝဲဘှီထီၣ်တၢ်လုၢ် လီၢ်တဖၣ်လၢတၢ်ဘူၣ်ထီၣ်ဘါထီၣ်ဆၣ်ဧိၤဖီဧိၤတဖၣ်အဂီၢ်န့ၣ်လီၤ.",
			"6": "<sup>6</sup> အဝဲလုၢ်ထီၣ်တ့ၢ်အဖိခွါတဖၣ်လၢဟံၣ်နိၣ်အတၢ်တြီၤအပူၤဒ်တၢ် လုၢ်မ့ၣ်အူတဖၣ်အသိးန့ၣ်လီၤ. အဝဲမၤတၢ်ဒ်ပှၤနာ်တၢ်ဝံတၢ်ကလၤဒီးတၢ်မၤကဒါမဲာ်ဒီးသံကွၢ် တၢ်လၢပှၤဒွးတၢ်ဟဲဝံဟဲစိာ်ဒီးပှၤအိၣ်ဒီးပှၤသံအကလၤတဖၣ် န့ၣ်လီၤ. အဝဲမၤတၢ်ဒဲးဘးဖးဒိၣ်ထီဒါယွၤဒီးထိၣ်ဂဲၤထီၣ်အတၢ်သးထီၣ် န့ၣ်လီၤ.",
			"7": "<sup>7</sup> အဝဲပာ်လီၤတၢ်ဂီၤတၢ်ဖီၣ်တခါလၢယွၤအတၢ်လုၢ်ဟံၣ်အပူၤလီၤ. တၢ်လီၢ်န့ၣ်မ့ၢ်တၢ်လီၢ်ဖဲကစၢ်ယွၤစံးဘၣ်တ့ၢ်စီၤဒၤဝံးဒီးအဖိခွါ စီၤၡလိၤမိၤ, “လၢယွၤအတၢ်လုၢ်ဟံၣ်အပူၤ, ဖဲဝ့ၢ်ယရူၤၡလ့ၣ်အပူၤအံၤ, မ့ၢ်တၢ်လီၢ်တတီၤလၢယဃုထၢတ့ၢ်အီၤလၢကယဲၢ်အံၣ်စရ့လးတဆံခံ ဒူၣ်အလီၢ်ကဝီၤအကျါ, ဒ်တၢ်လီၢ်လၢတၢ်ကဘူၣ်ထီၣ်ဘါထီၣ်ယၤအဂီၢ်န့ၣ်လီၤ.",
			"8": "<sup>8</sup> ဒီးဖဲကီၢ်အံၣ်စရ့လးအပှၤဂီၢ်မုၢ်စူၢ်ကယဲၢ်ယတၢ်မၤလိာ်တဖၣ် ဒီးတိၢ်န့ၢ်ဖံးဃာ်ယူဒၤအတၢ်ဘူၣ်တၢ်ဘါအတၢ်သိၣ်တၢ်သီခဲလၢာ် လၢယခ့ယပှၤစီၤမိၤၡ့ဟ့ၣ်လီၤတ့ၢ်အဝဲသ့ၣ်န့ၣ်, ယတပျဲအဝဲသ့ၣ်ကဘၣ်တၢ်ဟီထီၣ်ကွံာ်အီၤလၢထံကီၢ်လၢယဟ့ၣ်လီၤ တ့ၢ်အဝဲသ့ၣ်အမိၢ်ပၢ်ဖံဖုလၢပျၢၤအပူၤန့ၣ်ဘၣ်.”",
			"9": "<sup>9</sup> စီၤမနၤၡ့ၤဆှၢဃီၤကီၢ်ယူဒၤအပှၤဂီၢ်မုၢ်, ဒ်သိးကမၤတၢ်ဒဲးဘးဒိၣ်န့ၢ်အါန့ၢ်ဒံးဒၣ်လဲာ်ပှၤကလုာ်တဖၣ်လၢ ယွၤမၤဟးဂီၤအီၤလၢကီၢ်ပူၤဖဲအဝဲအပှၤဂီၢ်မုၢ်ဟဲနုာ်, မၤတ့ၢ်လံဝဲန့ၣ်လီၤ.",
			"10": "<sup>10</sup> ယွၤဟ့ၣ်ပလီၢ်တ့ၢ်စီၤမနၤၡ့ၤဒီးအပှၤဂီၢ်မုၢ်သနာ်က့, အဝဲသ့ၣ်တဒိကနၣ်ဝဲဘၣ်.",
			"11": "<sup>11</sup> လၢတၢ်န့ၣ်အဃိ, ယွၤပျဲကီၢ်စူၤရံအသုးမုၢ်အခိၣ်အနၢ်တဖၣ်လၢ ကလဲၤနုာ်လီၤဒုးကီၢ်ယူဒၤန့ၣ်လီၤ. ဒီးအဝဲသ့ၣ်ဖီၣ်န့ၢ်စီၤမနၤၡ့ၤ, ဘျးထီၣ်ထးက့ၣ်ခိၣ်တဖၣ်လၢအလိၤ, စၢဃးအီၤလၢထးသွဲဒီးက့ၤမိၤအီၤဆူကီၢ်ဘၤဘူၤလိၣ်န့ၣ်လီၤ.",
			"12": "<sup>12</sup> လၢအဝဲအတၢ်တူၢ်ဘၣ်ခီၣ်ဘၣ်အပူၤန့ၣ်, အဝဲဆီၣ်လီၤက့ၤအသး, ဃၣ်ဃီၤက့ၤအသးဆူယွၤ, အကစၢ်ယွၤအအိၣ်, ဒီးဃ့ကညးအီၤလၢတၢ်မၤစၢၤအဂီၢ်န့ၣ်လီၤ.",
			"13": "<sup>13</sup> ကစၢ်ယွၤတူၢ်လိာ်တ့ၢ်စီၤမနၤၡ့ၤအတၢ်ထုကဖၣ်ဒီးစံးဆၢအီၤခီ ဖျိပျဲအက့ၤကဒါက့ၤဆူဝ့ၢ်ယရူၤၡလ့ၣ်ဒီးပၢကဒီးတၢ်န့ၣ်လီၤ. တၢ်မၤအသးအံၤဒုးနာ်စီၤမနၤၡ့ၤလၢ, ယွၤန့ၣ်, မ့ၢ်ကစၢ်ယွၤန့ၣ်လီၤ.",
			"14": "<sup>14</sup> တၢ်မၤအသးအံၤဝံၤအလီၢ်ခံန့ၣ်, စီၤမနၤၡ့ၤမၤထီၣ်စီၤဒၤဝံး အဝ့ၢ်ခိၣ်ဒူလၢအချၢတတီၤလၢမုၢ်ထီၣ်တကပၤ, စးထီၣ်လၢကံဃိၣ်အထံထီၣ်ပၢၢ်တုၤလၢညၣ်အတြဲၤအကလံၤစိး, ဝ့ၢ်အလီၢ်ကဝီၤလၢတၢ်ကိးအီၤလၢဧိၤဖ့လးန့ၣ်လီၤ. အဝဲပာ်စ့ၢ်ကီးသုးမုၢ်တဖုအခိၣ်တဂၤလၢတၢ်ပၢဆှၢသုးဖိ တဖုအဂီၢ်, လၢကီၢ်ယူဒၤအဝ့ၢ်လၢအအိၣ်ဒီးတိာ်ဧိၤတာ်ဧိၤတဝ့ၢ် စုာ်စုာ်အပူၤန့ၣ်လီၤ.",
			"15": "<sup>15</sup> အဝဲသုးကွံာ်ပှၤတခီဘီမုၢ်ဖိအယွၤတဖၣ်ဒီးတၢ်ဂီၤတၢ်ဖီၣ်လၢ အဝဲပာ်လီၤဝဲဖဲန့ၣ်, လၢယွၤအတၢ်လုၢ်ဟံၣ်အပူၤ, ဒီးပှၤတစူၢ်တနာ်ယွၤအတၢ်လုၢ်လီၢ်တဖၣ်လၢအအိၣ်လၢယွၤ အတၢ်လုၢ်ဟံၣ်အိၣ်ဆၢထၢၣ်အတၢ်လူၢ်ဒီခိၣ်မ့ၢ်ဂ့ၤဒီးလၢ တၢ်လီၢ်အဂၤတဖၣ်လၢဝ့ၢ်ယရူၤၡလ့ၣ်အပူၤမ့ၢ်ဂ့ၤန့ၣ်လီၤ. အဝဲစိာ်ကွံာ်တၢ်တဖၣ်အံၤခဲလၢာ်ဆူဝ့ၢ်အချၢဒီးစူးကွံာ်ဝဲန့ၣ်လီၤ.",
			"16": "<sup>16</sup> အဝဲဘှီကဒါက့ၤစ့ၢ်ကီးတၢ်လုၢ်လီၢ်ဖဲယွၤဘၣ်တၢ်ဘူၣ်ထီၣ်ဘါ ထီၣ်တ့ၢ်အီၤ, ဒီးအဝဲလုၢ်ထီၣ်ပာ်ထီၣ်တၢ်လုၢ်မၤဃူမၤဖိးတဖၣ်ဒီးတၢ်လုၢ် စံးထီၣ်ပတြၢၤတဖၣ်လၢအဖီခိၣ်န့ၣ်လီၤ. အဝဲဟ့ၣ်လီၤအကလုၢ်လၢကယဲၢ်ကီၢ်ယူဒၤအပှၤဂီၢ်မုၢ်ခဲလၢာ်ကဘူၣ် ထီၣ်ဘါထီၣ်ယွၤ, အံၣ်စရ့လးအကစၢ်ယွၤန့ၣ်လီၤ.",
			"17": "<sup>17</sup> ပှၤဂီၢ်မုၢ်လုၢ်ထီၣ်ထွဲဒံးတၢ်လုၢ်တၢ်ပာ်တဖၣ်လၢတၢ်ဘူၣ်တၢ်ဘါ အလီၢ်အဂၤတဖၣ်ဒၣ်လဲာ်, အဝဲသ့ၣ်လုၢ်ထီၣ်ဒၣ်တၢ်န့ၣ်တဖၣ်ဖဲ ဆူယွၤအအိၣ်န့ၣ်လီၤ.",
			"18": "<sup>18</sup> ကယဲၢ်တၢ်အဂုၤအဂၤတမံၤလၢ်လၢ်လၢစီၤမနၤၡ့ၤမၤတ့ၢ်ဝဲ, တၢ်ထုကဖၣ်လၢအဝဲဃ့ဝဲဆူအကစၢ်ယွၤအအိၣ်, ဒီးတၢ်ကစီၣ်တဖၣ်လၢဝံတဖၣ်စံးဘၣ်တ့ၢ်အီၤလၢယွၤ, အံၣ်စရ့လးအကစၢ်ယွၤအမံၤအပူၤန့ၣ်, ခဲလၢာ်ဘၣ်တၢ်ကွဲးနီၣ် ကွဲးဃါအီၤလၢကီၢ်အံၣ်စရ့လးအစီၤပၤတဖၣ်အလံာ်တၢ်စံၣ်စိၤတဲ စိၤအပူၤန့ၣ်လီၤ.",
			"19": "<sup>19</sup> စီၤပၤအတၢ်ထုကဖၣ်ဒီးကစၢ်ယွၤအတၢ်စံးဆၢက့ၤအီၤ, ဒီးတၢ်ဂ့ၢ်ဘၣ်ထွဲဒီးတၢ်ဒဲးဘးတဖၣ်လၢအဝဲမၤတ့ၢ်တချုးလၢ အပီၢ်ယၢ်လီၤက့ၤအသး, တၢ်အၢတၢ်သီလၢအမၤတ့ၢ်ဝဲ, ပှၤတစူၢ်တနာ်ယွၤအတၢ်ဘူၣ်တၢ်ဘါအလီၢ်တဖၣ်ဒီးကစၢ်မုၣ်အၡ့ရၤ အတၢ်ပနီၣ်တဖၣ်လၢအမၤထီၣ်တ့ၢ်ဝဲဒီးတၢ်ဂီၤတၢ်ဖီၣ်တဖၣ်လၢအဝဲ ဘူၣ်ထီၣ်ဘါထီၣ်တ့ၢ်ဝဲ, ခဲလၢာ်န့ၣ်ဘၣ်တၢ်ကွဲးနီၣ်ကွဲးဃါအီၤလၢဝံတဖၣ်အတၢ်စံၣ်စိၤ တဲစိၤအလံာ်ပူၤန့ၣ်လီၤ.",
			"20": "<sup>20</sup> စီၤမနၤၡ့ၤသံဝဲဒီးဘၣ်တၢ်ခူၣ်လီၤကွံာ်အီၤဖဲနီပူၤ, ဒီးအဖိခွါစီၤအၤမိၣ်ကဲထီၣ်စီၤပၤလၢအလီၢ်န့ၣ်လီၤ.",
			"21": "<sup>21</sup> ဖဲစီၤအၤမိၣ်ကဲထီၣ်ကီၢ်ယူဒၤအစီၤပၤန့ၣ်အသးအိၣ်ခံဆံခံ နံၣ်ဒီးအဝဲပၢတ့ၢ်တၢ်လၢဝ့ၢ်ယရူၤၡလ့ၣ်အပူၤခံနံၣ်န့ၣ်လီၤ.",
			"22": "<sup>22</sup> ဒ်အပၢ်စီၤမနၤၡ့ၤအသိး, အဝဲမၤတ့ၢ်တၢ်ဒဲးဘးထီဒါယွၤ, ဒီးအဝဲဘူၣ်ထီၣ်ဘါထီၣ်တၢ်ဂီၤတၢ်ဖီၣ်တဖၣ်လၢအပၢ်ဘူၣ်ထီၣ်ဘါ ထီၣ်တ့ၢ်ဝဲန့ၣ်လီၤ.",
			"23": "<sup>23</sup> ဘၣ်ဆၣ်အဝဲတဆီၣ်လီၤအသးဒီးဃၣ်က့ၤအသးဆူယွၤအအိၣ်ဒ်အပၢ်မၤ တ့ၢ်ဝဲအသိးန့ၣ်ဘၣ်. အဝဲမၤတၢ်ဒဲးဘးဒိၣ်န့ၢ်ဒံးအပၢ်ဒၣ်လဲာ်တက့ၢ်လီၤ.",
			"24": "<sup>24</sup> စီၤအၤမိၣ်အပဒိၣ်ပပှၢ်တဖၣ်ကူၣ်ထီၣ်တၢ်အၢထီဒါအီၤဒီးမၤသံ ကွံာ်အီၤလၢနီအပူၤန့ၣ်လီၤ.",
			"25": "<sup>25</sup> ကီၢ်ယူဒၤအပှၤဂီၢ်မုၢ်မၤသံကွံာ်ပှၤတဖၣ်လၢအမၤသံစီၤအၤ မိၣ်, ဒီးဒုးကဲထီၣ်အဖိခွါစီၤယိၤၡံယၤလၢစီၤပၤ န့ၣ်လီၤ."
		},
		"34": {
			"1": "<sup>1</sup> စီၤယိၤၡံယၤကဲထီၣ်ကီၢ်ယူဒၤအစီၤပၤဖဲအသးအိၣ်ဃိးနံၣ်, ဒီးအဝဲပၢတ့ၢ်တၢ်ဖဲဝ့ၢ်ယရူၤၡလ့ၣ်အပူၤသၢဆံတနံၣ်န့ၣ်လီၤ.",
			"2": "<sup>2</sup> အဝဲမၤတ့ၢ်တၢ်လၢအဘၣ်ယွၤအသး, အဝဲလူၤပိာ်ထွဲအပၢ်ဖးဒိၣ်လၢ ပျၢၤစီၤဒၤဝံးအဒိအတဲာ်အခံ, ဒီးစူၢ်ကယဲၢ်ကစၢ်ယွၤအတၢ်သိၣ်တၢ်သီတဖၣ်လီၤတံၢ်လီၤဆဲးန့ၣ် လီၤ.",
			"3": "<sup>3</sup> ဖဲစီၤယိၤၡံယၤကဲထီၣ်စီၤပၤဃိးနံၣ်တနံၣ်အပူၤ, ဖဲအသးစၢ်ဒံးဒိၣ်မးအခါန့ၣ်, အဝဲစးထီၣ်ဘူၣ်ထီၣ်ဘါထီၣ်အပၢ်ဖးဒိၣ်စီၤဒၤဝံး အကစၢ်ယွၤန့ၣ်လီၤ. လွံၢ်နံၣ်ပူၤကွံာ်ဝံၤအလီၢ်ခံ, အဝဲစးထီၣ်မၤဟးဂီၤကွံာ်ပှၤတစူၢ်တနာ်ယွၤအတၢ်ဘူၣ်ထီၣ် ဘါထီၣ်တၢ်ဂီၤတၢ်ဖီၣ်အလီၢ်တဖၣ်, ကစၢ်မုၣ်အၡ့ရၤအတၢ်ပနီၣ်တဖၣ်ဒီးကယဲၢ်တၢ်ဂီၤတၢ်ဖီၣ်အဂၤတဖၣ် ခဲလၢာ်န့ၣ်လီၤ.",
			"4": "<sup>4</sup> လၢအဝဲအတၢ်ကျဲၤအပူၤန့ၣ်, အဝဲအပှၤတဖၣ်တီၢ်လီၤကလဲ ကွံာ်တၢ်လုၢ်လီၢ်တဖၣ်ဖဲဘဧၤလးဘၣ်တၢ်ဘူၣ်ထီၣ်ဘါထီၣ်တ့ၢ်အီၤ, ဒီးမၤလီၤပှီၢ်ကွံာ်တၢ်လုၢ်နၢမူအတၢ်လုၢ်လီၢ်တဖၣ်လၢအအိၣ်ဘူးဖဲန့ၣ်, န့ၣ်လီၤ. အဝဲသ့ၣ်မၤလီၤကမူၣ်ကွံာ်ကစၢ်မုၣ်အၡ့ရၤအဂီၤတဖၣ် ဒီးကယဲၢ်တၢ်ဂီၤတၢ်ဖီၣ်အဂၤတဖၣ်, ဝံၤဒီးဖှံလီၤကွံာ်တၢ်ကမူၣ်တဖၣ်လၢပှၤဂီၢ်မုၢ်လၢအလုၢ်ထီၣ် တၢ်ဆူအဝဲသ့ၣ်တဖၣ်အတၢ်သွၣ်ခိၣ်အလိၤန့ၣ်လီၤ.",
			"5": "<sup>5</sup> အဝဲဒွဲၣ်အူကွံာ်ပှၤတစူၢ်တနာ်ယွၤအပှၤလုၢ်တၢ်အခိၣ်တဖၣ်အဃံအ ကွဲလၢတၢ်လုၢ်လီၢ်တဖၣ်လၢအဝဲသ့ၣ်ဘူၣ်ထီၣ်ဘါထီၣ်တ့ၢ်တၢ် အဖီခိၣ်န့ၣ်လီၤ. ခီဖျိတၢ်မၤတဖၣ်အံၤခဲလၢာ်န့ၣ်, အဝဲမၤကဆှီထီၣ်ကွံာ်ကဒီးကီၢ်ယူဒၤဒီးဝ့ၢ်ယရူၤၡလ့ၣ်ဒ်တၢ် ဘူၣ်တၢ်ဘါအလုၢ်အလၢ်အိၣ်ဝဲအသိးန့ၣ်လီၤ.",
			"6": "<sup>6</sup> အဝဲမၤတၢ်တမံၤဃီဒ်သိးအံၤလၢဝ့ၢ်တဖၣ်ဒီးတၢ်လီၢ်လၢတၢ်မၤဟး ဂီၤကွံာ်တ့ၢ်လံတဖၣ်လၢအအိၣ်လၢမနၤၡ့ၤ, အ့ဖရဲၣ်ဒီးစူၤမ့းအိၣ်အဒူၣ်အလီၢ်ကဝီၤပူၤဒီးလဲၤဝဲယံၤ တုၤလၢကလံၤစိးနးသၤလံအဒူၣ်အလီၢ်ကဝီၤပူၤန့ၣ်လီၤ.",
			"7": "<sup>7</sup> လၢကလံၤစိးဘီမုၢ်အလီၢ်ကဝီၤသကုၤဆးဒးန့ၣ်, အဝဲမၤလီၤကလဲကွံာ်တၢ်လုၢ်လီၢ်တဖၣ်ဒီးကစၢ်မုၣ်အၡ့ရၤ အတၢ်ပနီၣ်တဖၣ်, မၤလီၤကမူၣ်ကွံာ်တၢ်ဂီၤတၢ်ဖီၣ်တဖၣ်ဆူဖၣ်ဆါ, ဒီးမၤကၢ်ကွံာ်ကယဲၢ်တၢ်လုၢ်နၢမူအတၢ်လုၢ်လီၢ်တဖၣ်ဆူ တၢ်အက့က့အခီခီန့ၣ်လီၤ. ဝံၤဒီးအဝဲဟဲက့ၤကဒါက့ၤဆူ ဝ့ၢ်ယရူၤၡလ့ၣ်န့ၣ်လီၤ.",
			"8": "<sup>8</sup> လၢအဝဲပၢတၢ်တဆံဃိးနံၣ်တနံၣ်အပူၤ, ဖဲအဝဲမၤကဆှီထီၣ်ထံ ဧိၤကီၢ်ဧိၤဒီးယွၤအတၢ်လုၢ်ဟံၣ်ခီဖျိတၢ်မၤကတၢၢ်ကွံာ်ပှၤ တစူၢ်တနာ်ယွၤအတၢ်ဘူၣ်တၢ်ဘါဝံၤအလီၢ်ခံန့ၣ်, စီၤပၤယိၤၡံယၤမၢလီၤပှၤသၢဂၤလၢကဘှီဂ့ၤထီၣ်က့ၤယွၤ, ကစၢ်ယွၤအတၢ်လုၢ်ဟံၣ်န့ၣ်လီၤ. ပှၤတဖၣ်န့ၣ်မ့ၢ်ဝဲ, စီၤအစါလံယၤအဖိခွါစီၤၡၤဖၣ်, ဝ့ၢ်ယရူၤၡလ့ၣ်အပဒိၣ်ဖးဒိၣ်စီၤမၤစယၤ, ဒီးပဒိၣ်ဖးဒိၣ်တဂၤလၢအမ့ၢ်စီၤယဟိအါဃးအဖိခွါစီၤယိအၤ န့ၣ်လီၤ.",
			"9": "<sup>9</sup> စ့လၢပှၤလ့ၤဝံဖိလၢအပၢၤယွၤအတၢ်လုၢ်ဟံၣ်တဖၣ်ထၢဖှိၣ်ဝဲလၢ ယွၤအတၢ်လုၢ်ဟံၣ်အပူၤန့ၣ်, ဘၣ်တၢ်ဟ့ၣ်လီၤအီၤဆူပှၤ လုၢ်တၢ်အခိၣ်အဒိၣ်ကတၢၢ်စီၤဃံးလကံယၤအအိၣ်န့ၣ်လီၤ. (စ့န့ၣ်ဘၣ်တၢ်ထၢဖှိၣ်အီၤလၢအ့ဖရဲၣ်ဒီးမနၤၡ့ၤအဒူၣ်အပှၤ ဂီၢ်မုၢ်တဖၣ်ဒီးပှၤအိၣ်လီၤတဲာ်လၢကလံၤစိးဘီမုၢ်အအိၣ်, ဒီးလၢယူဒၤဒီးဘံၣ်ယၤမံၣ်အဒူၣ်ဒီးဝ့ၢ်ယရူၤၡလ့ၣ်အပှၤဂီၢ် မုၢ်အအိၣ်န့ၣ်လီၤ.)",
			"10": "<sup>10</sup> ဝံၤဒီးစ့အံၤဘၣ်တၢ်ဟ့ၣ်လီၤအီၤဆူပှၤအခိၣ်သၢဂၤလၢအကွၢ် ထွဲတၢ်ဘှီဂ့ၤက့ၤယွၤအတၢ်လုၢ်ဟံၣ်ဒီးအဝဲသ့ၣ်ဟ့ၣ်လီၤဝဲဆူ,",
			"11": "<sup>11</sup> ပှၤမၤတၢ်စုသ့အတၢ်မၤတဖၣ်ဒီးပှၤသူၣ်ထီၣ်ဘှီထီၣ်တၢ်ဖိ တဖၣ်လၢကပှ့ၤလၢၢ်တဖၣ်ဒီးသ့ၣ်တဖၣ်လၢတၢ်ကသူ အီၤလၢတၢ်ဘှီက့ၤတၢ်သူၣ်ထီၣ်တဖၣ်လၢကီၢ်ယူဒၤ အစီၤပၤတဖၣ်ပာ်ဟးဂူာ်ဟးဂီၤတ့ၢ်ဝဲန့ၣ်လီၤ.",
			"12": "<sup>12</sup> ပှၤလၢအမၤတၢ်တဖၣ်မ့ၢ်ပှၤသူၣ်တီသးလိၤနီၢ်နီၢ်န့ၣ်လီၤ. အဝဲသ့ၣ်ဘၣ်တၢ်ကွၢ်ထွဲပၢဆှၢအီၤလၢပှၤလ့ၤဝံဖိလွံၢ်ဂၤလၢ အမ့ၢ်ဝဲစီၤယၤဃးဒီးစီၤဧိၤဘါဒယၤလၢပှၤမရၤရံအဒူၣ်ထၢ, ဒီးစီၤစကၤရယၤဒီးစီၤမၡူလၣ်လၢပှၤကဃးဖိအဒူၣ်ထၢန့ၣ်လီၤ. (ပှၤလ့ၤဝံဖိတဖၣ်န့ၣ်မ့ၢ်ပှၤသ့ပှၤဘၣ်လၢတၢ်ဒ့တၢ်အူ တကပၤန့ၣ်လီၤ.)",
			"13": "<sup>13</sup> ပှၤလ့ၤဝံဖိအဂၤတဖၣ်မ့ၢ်ပှၤအခိၣ်လၢတၢ်ဆှၢထီၣ်ဆှၢလီၤတၢ် ပီးတၢ်လီတဖၣ်, ဒီးတၢ်ကွၢ်ထွဲပၢဆှၢပှၤမၤတၢ်ဖိတဖၣ်လၢတၢ်မၤအကလုာ်ကလုာ် အဂီၢ်ဒီးတနီၤပၢၤဃးတၢ်ကွဲးနီၣ်ကွဲးဃါတဖၣ်ဒီးမၤတၢ်ဒ်ပှၤ ပၢၤတၢ်တဖၣ်အသိးန့ၣ်လီၤ.",
			"14": "<sup>14</sup> ဖဲစ့ဘၣ်တၢ်ထုးထီၣ်အီၤလၢတၢ်ပာ်ဖှိၣ်အဒၢးအခါန့ၣ်, စီၤဃံးလကံယၤထံၣ်န့ၢ်ဝဲလံာ်လၢအမ့ၢ်ယွၤအတၢ်သိၣ်တၢ်သီ လၢပှၤယူဒၤဖိအဂီၢ်ဒီးယူဒၤအတၢ်သိၣ်တၢ်သီလၢကစၢ်ယွၤဟ့ၣ် တ့ၢ်စီၤမိၤၡ့န့ၣ်လီၤ.",
			"15": "<sup>15</sup> အဝဲစံးဘၣ်စီၤၡၤဖၣ်, “ယထံၣ်န့ၢ်ယူဒၤအတၢ်သိၣ်တၢ်သီအလံာ်လၢယွၤ အတၢ်လုၢ်ဟံၣ်အပူၤန့ၣ်လီၤ.” အဝဲဟ့ၣ်ဃီၤစီၤၡၤဖၣ်လၢလံာ်န့ၣ်,",
			"16": "<sup>16</sup> ဒီးစီၤၡၤဖၣ်လဲၤစိာ်လံာ်န့ၣ်ဆူစီၤပၤအအိၣ်လီၤ. အဝဲပာ်ဖျါထီၣ်ဝဲ, “တၢ်လၢနမၤလိာ်တ့ၢ်ပှၤန့ၣ်, ပမၤအီၤဝံၤကိးမံၤလံ.",
			"17": "<sup>17</sup> ဒီးပထုးထီၣ်စ့လၢအဘၣ်တၢ်ပာ်အီၤလၢယွၤအတၢ်လုၢ်ဟံၣ် အပူၤဒီးဟ့ၣ်လီၤအီၤဆူပှၤမၤတၢ်ဖိတဖၣ်ဒီးပှၤကွၢ်ထွဲပၢဆှၢအဝဲသ့ၣ် တဖၣ်အအိၣ်န့ၣ်လီၤ.”",
			"18": "<sup>18</sup> ဒီးစံးအါထီၣ်ကဒီးဝဲ “အအံၤ, ယအိၣ်ဒီးလံာ်တဘ့ၣ်လၢစီၤဃံးလကံယၤဟ့ၣ်ယၤန့ၣ်လီၤ.” ဒီးအဝဲဖးထီၣ်န့ၢ်စီၤပၤ, လၢအကလုၢ်ဖးဒိၣ်န့ၣ်လီၤ.",
			"19": "<sup>19</sup> တုၤစီၤပၤနၢ်ဟူလံာ်န့ၣ်ဘၣ်တၢ်ဖးန့ၢ်အီၤဒီး, အဝဲဖှီယာ်အကူအသိးလၢတၢ်သူၣ်ပျံၤသးဖုးဒီးတၢ်ကမၢ ကမၣ်ဖးဒိၣ်အပူၤ,",
			"20": "<sup>20</sup> ဒီးဟ့ၣ်လီၤအကလုၢ်ဒ်လၢလာ်အံၤဆူစီၤဃံးလကံယၤ, စီၤၡၤဖၣ်အဖိခွါစီၤအဃံကၣ်, စီၤမံၤကါအဖိခွါစီၤဧးဘဒိၣ်, ကွီၢ်ဘျီၣ်အပှၤကွဲးလံာ်ဒိၣ်စီၤၡၤဖၣ်, ဒီးစီၤပၤအပှၤကွၢ်ထွဲ မၤစၢၤအီၤစီၤဧစါယၤန့ၣ်လီၤ.",
			"21": "<sup>21</sup> “လဲၤဒီးသံကွၢ်တၢ်လၢယွၤ, လၢယဂီၢ်ဒီးလၢပှၤဂီၢ်မုၢ်လၢ အအိၣ်တ့ၢ်ဒံးဝဲလၢကီၢ်အံၣ်စရ့လးဒီးကီၢ်ယူဒၤအပူၤအဂီၢ် န့ၣ်တက့ၢ်. ဃုထံၣ်သ့ၣ်ညါလံာ်အံၤအတၢ်သိၣ်တၢ်သီတဖၣ် အဂ့ၢ်တက့ၢ်. ယွၤသးထီၣ်ပှၤ, မ့ၢ်လၢပမိၢ်ပၢ်ဖံဖုလၢပျၢၤတဖၣ်တစူၢ်ယွၤအကလုၢ်ဒီးတမၤ ဘၣ်တၢ်လၢလံာ်အံၤတဲဘၣ်အီၤလၢကဘၣ်မၤဝဲတဖၣ် အဃိန့ၣ်လီၤ.”",
			"22": "<sup>22</sup> တုၤစီၤပၤဟ့ၣ်လီၤအကလုၢ်န့ၣ်, စီၤဃံးလကံယၤဒီးပှၤအဂၤတဖၣ် လဲၤဝဲဒ်သိးကသံကွၢ်သံဒိးတၢ်လၢပှၤပိာ်မုၣ်တဂၤလၢအမံၤမ့ၢ် ဝဲနီၢ်ဃူလဒါအအိၣ်န့ၣ်လီၤ. အဝဲမ့ၢ်ဝံမုၣ်တဂၤလၢအအိၣ်ဆိးဝဲလၢဝ့ၢ်ယရူၤၡလ့ၣ်အတၢ်လီၢ် အသီတတီၤန့ၣ်လီၤ (အဝဲအဝၤစီၤၡၣ်လူၣ်လၢအမ့ၢ်စီၤတံးကဝၤအဖိခွါဒီး စီၤယၤစရၤအလံၤခွါန့ၣ်မ့ၢ်ပှၤပၢၤယွၤအတၢ်လုၢ်ဟံၣ် အဆ့ကၤဖးထီတဖၣ်န့ၣ်လီၤ.) အဝဲသ့ၣ်ပာ်ဖျါန့ၢ်အီၤတၢ်လၢအမၤတ့ၢ်အသး,",
			"23": "<sup>23</sup> ဒီးဝံမုၣ်န့ၣ်တဲဘၣ်အဝဲသ့ၣ်လၢကက့ၤကဒါက့ၤဆူစီၤပၤအအိၣ် ဒီးဟ့ၣ်အီၤ,",
			"24": "<sup>24</sup> တၢ်ကစီၣ်ဟဲလၢယွၤအအိၣ်ဒ်လၢလာ်အံၤန့ၣ်လီၤ. “ယကစံၣ်ညီၣ်ဝ့ၢ်ယရူၤၡလ့ၣ်, ဒီးအပှၤဂီၢ်မုၢ်ခဲလၢာ်လၢတၢ် ဆိၣ်အၢတဖၣ်လၢအဘၣ်တၢ်ကွဲးလီၤအီၤလၢလံာ်လၢဘၣ်တၢ်ဖးန့ၢ်စီၤ ပၤအပူၤန့ၣ်လီၤ.",
			"25": "<sup>25</sup> အဝဲသ့ၣ်ညိကွံာ်တ့ၢ်ယၤဒီးလုၢ်ထီၣ်ပာ်ထီၣ်တၢ်လုၢ်တၢ်ပာ်ဆူ ကစၢ်အဂၤတဖၣ်အအိၣ်, ဒီးလၢတၢ်န့ၣ်အဃိ, ထိၣ်ဂဲၤထီၣ်ယတၢ်သးဒိၣ်ထီၣ်ခီဖျိတၢ်လၢအဝဲသ့ၣ်မၤတ့ၢ်ဝဲ ခဲလၢာ်န့ၣ်လီၤ. ယတၢ်သးဒိၣ်ထီၣ်ထီဒါဝ့ၢ်ယရူၤၡလ့ၣ်လၢအဘၣ် တၢ်ထိၣ်ဂဲၤထီၣ်တ့ၢ်အီၤန့ၣ်, တလီၤပံာ်ကွံာ်ဝဲဘၣ်.",
			"26": "<sup>26</sup> လၢစီၤပၤအနီၢ်ကစၢ်ဒၣ်ဝဲအဂီၢ်န့ၣ်, အအံၤမ့ၢ်တၢ်လၢယၤ, ယွၤအံၣ်စရ့လးအကစၢ်ယွၤစံးဝဲန့ၣ်လီၤ. နဒိကနၣ်တ့ၢ်တၢ်လၢအကွဲးအသးလၢလံာ်န့ၣ်အပူၤလံ.",
			"27": "<sup>27</sup> ဒီးနပီၢ်ယၢ်လီၤက့ၤတ့ၢ်နသးဒီးဆီၣ်လီၤတ့ၢ်နသးလၢယမဲာ်ညါ, နဖှီနကူနသိးတဖၣ်ဒီးဟီၣ်တၢ်ယၢၤတၢ်ဖဲနနၢ်ဟူတ့ၢ်ယတၢ်မၤ ပျံၤမၤဖုးလၢယကစံၣ်ညီၣ်ဝ့ၢ်ယရူၤၡလ့ၣ်ဒီးအပှၤဂီၢ်မုၢ်ဒ်လဲၣ် န့ၣ်လီၤ. ယနၢ်ဟူတ့ၢ်လံနတၢ်ထုကဖၣ်,",
			"28": "<sup>28</sup> ဒီးတၢ်စံၣ်ညီၣ်လၢယကဒုးလီၤဘၣ်အီၤလၢဝ့ၢ်ယရူၤၡလ့ၣ်အလိၤန့ၣ် ကဟဲတုၤဒၣ်လၢနသံဝံၤအလီၢ်ခံလီၤ. ယကပျဲနသံမုာ်မုာ်န့ၣ်လီၤ.” ပှၤတဖၣ်န့ၣ်က့ၤကဒါက့ၤဆူစီၤပၤယိၤၡံယၤအအိၣ်, အိၣ်ဒီးတၢ်ကစီၣ်အံၤလီၤ.",
			"29": "<sup>29</sup> စီၤပၤယိၤၡံယၤကိးဖှိၣ်ကယဲၢ်ကီၢ်ယူဒၤဒီးဝ့ၢ်ယရူၤရှလ့ၣ် အခိၣ်အနၢ်ခဲလၢာ်,",
			"30": "<sup>30</sup> ဒီးအဝဲသ့ၣ်လဲၤဃုာ်သကိးတပူၤဃီဆူယွၤအတၢ်လုၢ်ဟံၣ်, အိၣ်ဃုာ်ဝဲဒီးပှၤလုၢ်တၢ်အခိၣ်တဖၣ်, ပှၤလ့ၤဝံဖိတဖၣ်, ဒီးကယဲၢ်ပှၤဂီၢ်မုၢ်အဂၤခဲလၢာ်, ထူးတီၤမ့ၢ်ဂ့ၤဖှီၣ်ယာ်မ့ၢ် ဂ့ၤန့ၣ်လီၤ. လံာ်တၢ်အၢၣ်လီၤအီလီၤလၢအဘၣ်တၢ်ထံၣ်န့ၢ်အီၤလၢယွၤ အတၢ်လုၢ်ဟံၣ်အပူၤန့ၣ်စီၤပၤဖးထီၣ်အီၤလၢအကလုၢ်ဖးဒိၣ်, လၢအဝဲသ့ၣ်ခဲလၢာ်အမဲာ်ညါန့ၣ်လီၤ.",
			"31": "<sup>31</sup> အဝဲဂဲၤဆၢထၢၣ်လၢတၢ်လီၢ်ဖဲတၢ်ပာ်လီၤဆီအီၤလၢစီၤပၤအဂီၢ် န့ၣ်, ဒီးမၤတၢ်အၢၣ်လီၤအီလီၤတမံၤဒီးယွၤ, လၢကစူၢ်အီၤ, ကတိၢ်န့ၢ်ဖံးဃာ်အဝဲအတၢ်သိၣ်တၢ်သီတဖၣ်ဒီးအတၢ် မၤလိာ်တဖၣ်လၢအသူၣ်ကံၢ်သးလဲဒီးအသးဒီဖျၢၣ်ညါ, ဒီးမၤထွဲအဝဲအတၢ်အဲၣ်ဒိးလၢအဃ့ဝဲတဖၣ်လၢအအိၣ်စဲဃုာ်အသး ဒီးတၢ်အၢၣ်လီၤအီလီၤန့ၣ်, ဒ်တၢ်ကွဲးလီၤအီၤလၢလံာ်န့ၣ်အပူၤ, အသိးန့ၣ်လီၤ.",
			"32": "<sup>32</sup> အဝဲမၢဘံၣ်ယၤမံၣ်အပှၤဂီၢ်မုၢ်ဒီးပှၤအဂၤလၢအအိၣ်လၢဝ့ၢ်ယရူၤ ရှလ့ၣ်အပူၤ အၢၣ်လီၤအသးလၢကတိၢ်န့ၢ် တၢ်အၢၣ်လီၤအီလီၤန့ၣ်လီၤ. ဒီးလၢတၢ်န့ၣ်အဃိ, ဝ့ၢ်ယရူၤရှလ့ၣ်အပှၤဂီၢ်မုၢ်စူၢ်တၢ်အၢၣ်လီၤ အီလီၤအတၢ်အဲၣ်ဒိးတဖၣ်လၢအဝဲသ့ၣ်မၤတ့ၢ်ဒီးအမိၢ်ပၢ်ဖံဖု လၢပျၢၤတဖၣ်အကစၢ်ယွၤန့ၣ်လီၤ.",
			"33": "<sup>33</sup> စီၤပၤယိၤၡံယၤမၤဟးဂီၤကွံာ်, ကယဲၢ်တၢ်ဂီၤတၢ်ဖီၣ်လီၤ သးဘၣ်အၢတဖၣ်, လၢအအိၣ်လၢအံၣ်စရ့လးအပှၤဂီၢ်မုၢ် အလီၢ်ကဝီၤအပူၤ, ဒီးဖဲအဝဲအိၣ်မူဒံးဝဲအဖၢမုၢ်န့ၣ်, အဝဲမၢပှၤဂီၢ်မုၢ်လၢကမၤယွၤ, အမိၢ်ပၢ်ဖံဖုလၢပျၢၤတဖၣ်အကစၢ်ယွၤအတၢ်မၤန့ၣ်လီၤ."
		},
		"35": {
			"1": "<sup>1</sup> စီၤပၤယိၤၡံယၤမၤဘူၣ်လဲၤကပာ်လၢဝ့ၢ်ယရူၤရှလ့ၣ်အပူၤ, လၢတၢ်မၤလၤကပီၤယွၤအဂီၢ်န့ၣ်လီၤ. လၢလါအခီၣ်ထံးကတၢၢ်တလါတဆံလွံၢ်သီတသီန့ၣ် အဝဲသ့ၣ်မၤသံဆၣ်ဖိကီၢ်ဖိတဖၣ်လၢဘူၣ်အဂီၢ်န့ၣ်လီၤ.",
			"2": "<sup>2</sup> အဝဲပာ်လီၤန့ၢ်ပှၤလုၢ်တၢ်အခိၣ်တဖၣ်လၢမူဒါတဖၣ်လၢအဝဲသ့ၣ် ကဘၣ်မၤဝဲလၢယွၤအတၢ်လုၢ်ဟံၣ်အပူၤ, ဒီးဟ့ၣ်ဂံၢ်ဟ့ၣ်ဘါအဝဲသ့ၣ်ဒ်သိးကမၤဝဲဂ့ၤဂ့ၤဘၣ်ဘၣ် အဂီၢ်န့ၣ်လီၤ.",
			"3": "<sup>3</sup> အဝဲဟ့ၣ်လီၤစ့ၢ်ကီးတၢ်သိၣ်လိနဲၣ်ယုၤတဖၣ်အံၤဆူပှၤလ့ၤဝံ ဖိတဖၣ်, အံၣ်စရ့လးအသရၣ်တဖၣ်, ပှၤလၢအပာ်စီဆှံထီၣ်တ့ၢ်အသးဆူ ယွၤအအိၣ်, စံးဝဲ, “ဒၢနုာ်ယွၤအတၢ်အၢၣ်လီၤအီလီၤအတလါစီဆှံဆူယွၤ အတၢ်လုၢ်ဟံၣ်လၢစီၤဒၤဝံးအဖိခွါစီၤပၤၡလိၤမိၤဘှီထီၣ် အပူၤန့ၣ်တက့ၢ်. သုတဘၣ်စိာ်လၢၤအီၤလၢတၢ်လီၢ်တပူၤဆူတၢ်လီၢ်အဂၤတပူၤ လၢၤတဂ့ၤ. မ့မ့ၢ်သုကဘၣ်မၤယွၤသုကစၢ်ယွၤဒီးအပှၤဂီၢ်မုၢ်အံၣ်စရ့လး အတၢ်မၤန့ၣ်လီၤ.",
			"4": "<sup>4</sup> ဟံးန့ၢ်သုလီၢ်တဖၣ်လၢယွၤအတၢ်လုၢ်ဟံၣ်အပူၤ, ဒ်သုဒူၣ်ထၢတဖၣ်အိၣ်ဝဲအသိး, လီၤပလိာ်ဒီးမူဒါတဖၣ်လၢစီၤဒၤဝံးဒီးအဝဲအဖိခွါ စီၤပၤၡလိၤမိၤဟ့ၣ်လီၤတ့ၢ်သု,",
			"5": "<sup>5</sup> ဒီးကျဲၤလိာ်သုသးဒ်သိးသုဝဲတနီၤနီၤမၤစၢၤအံၣ်စရ့လး အပှၤဂီၢ်မုၢ်အဟံၣ်ဒူၣ်ဃီထၢတဒူၣ်ဘၣ်တဒူၣ်ကသ့ဝဲ အဂီၢ်တက့ၢ်.",
			"6": "<sup>6</sup> သုကဘၣ်မၤသံဘူၣ်လဲၤကပာ်အသိတဖၣ်ဒီးမဲာ်တဲးလဲးတဖၣ်န့ၣ် လီၤ. ခဲကနံၣ်အံၤမၤကဆှီထီၣ်သုသးဒ်တၢ်ဘူၣ်တၢ်ဘါအလုၢ် အလၢ်အိၣ်ဝဲအသိးဒီးကတဲာ်ကတီၤတၢ်လုၢ်တဖၣ်ဒ်သိးပှၤ အံၣ်စရ့လးဖိကဒဲကဒဲဒီးသုကပိာ်ထွဲတၢ်သိၣ်လိနဲၣ်ယုၤ တဖၣ်လၢယွၤဟ့ၣ်လီၤဝဲခီဖျိစီၤမိၤၡ့အဂီၢ်န့ၣ်တက့ၢ်.”",
			"7": "<sup>7</sup> လၢပှၤဂီၢ်မုၢ်ကသူဝဲလၢဘူၣ်လဲၤကပာ်အဂီၢ်န့ၣ်, စီၤပၤယိၤၡံယၤဟ့ၣ်မၤဘူၣ်လီၤသိ, သိဖိတဖၣ်, မဲာ်တဲးလဲးဖိ တဖၣ်ခဲလၢာ်အဒု သၢကလး ဒီးဂီၤဖံးဖါအဒု သၢကယၤ လၢအဆၣ်ဖိကီၢ်ဖိဒီးအသိအဖုအဂီၢ်ဒၣ်ဝဲ အကျါန့ၣ်လီၤ.",
			"8": "<sup>8</sup> အဝဲအပဒိၣ်ပပှၢ်တဖၣ်ဟ့ၣ်လီၤစ့ၢ်ကီးတၢ်မၤဘူၣ်တဖၣ်လၢပှၤဂီၢ် မုၢ်, ပှၤလုၢ်တၢ်အခိၣ်တဖၣ်ဒီးပှၤလ့ၤဝံဖိတဖၣ်ကသူဝဲအဂီၢ်စ့ၢ်ကီး န့ၣ်လီၤ. ဒီးယွၤအတၢ်လုၢ်ဟံၣ်အပှၤအခိၣ်အဒိၣ်ကတၢၢ်တဖၣ်လၢအမ့ၢ်ဝဲ, ပှၤလုၢ်တၢ်အခိၣ်အဒိၣ်ကတၢၢ်စီၤဃံးလကံယၤ, စီၤစကၤရယၤဒီးစီၤယဃံအ့လးလၢအမ့ၢ်ပှၤကွၢ်ထွဲပၢဆှၢတၢ်တဖၣ်, ဟ့ၣ်လီၤဝဲပှၤလုၢ်တၢ်အခိၣ်တဖၣ်လၢသိဖိဒီးမဲာ်တဲးလဲးဖိအဒု ခံကထိဃုကယၤ ဒီးဂီၤဖံးဖါအဒု သၢကယၤလၢဘူၣ်လဲၤက ပာ်အတၢ်လုၢ်တၢ်ပာ်တဖၣ်အဂီၢ်န့ၣ်လီၤ.",
			"9": "<sup>9</sup> ပှၤလ့ၤဝံဖိအခိၣ်အနၢ်တဖၣ်လၢအမ့ၢ်ဝဲ, စီၤကနၤနယၤ, စီၤၡမါယၤဒီးအဒီပုၢ်ဝဲၢ်ခွါစီၤနၤသန့လး, စီၤဃၡၤဘယၤ, စီၤယဃ့ၤအ့လးဒီးစီၤယိၤစဘးတဖၣ်ဟ့ၣ်မၤဘူၣ်လီၤသိဖိဒီး မဲာ်တဲးလဲးအဒုယဲၢ်ကထိ ဒီးဂီၤဖံးဖါအဒု ယဲၢ်ကယၤ လၢပှၤလ့ၤဝံဖိတဖၣ်ကလုၢ်ထီၣ်အီၤဒ်တၢ်လုၢ်တၢ်ပာ်တဖၣ် အသိးအဂီၢ်န့ၣ်လီၤ.",
			"10": "<sup>10</sup> တုၤကယဲၢ်တၢ်ခဲလၢာ်ဘၣ်တၢ်ကတဲာ်ကတီၤအီၤလၢဘူၣ်လဲၤကပာ်အဂီၢ် ဝံၤန့ၣ်, ပှၤလုၢ်တၢ်အခိၣ်တဖၣ်ဒီးပှၤလ့ၤဝံဖိတဖၣ်ဟံးန့ၢ်အလီၢ်ဒ်စီၤ ပၤမၤလိာ်တ့ၢ်ဝဲအသိးန့ၣ်လီၤ.",
			"11": "<sup>11</sup> တုၤသိဖိတဖၣ်ဒီးမဲာ်တဲးလဲးတဖၣ်ဘၣ်တၢ်မၤသံအီၤဝံၤန့ၣ်, ပှၤလ့ၤဝံဖိတဖၣ်အုၣ်ကွံာ်အဖံး, ဒီးပှၤလုၢ်တၢ်အခိၣ်တဖၣ်ဖှံ လီၤတၢ်သွံၣ်လၢတၢ်လုၢ်လီၢ်အဖီခိၣ်န့ၣ်လီၤ.",
			"12": "<sup>12</sup> ဝံၤဒီး, အဝဲသ့ၣ်နီၤဖးလီၤဆၣ်ဖိကီၢ်ဖိလၢတၢ်လုၢ်မ့ၣ်အူ အဂီၢ်တဖၣ်ဆူပှၤဂီၢ်မုၢ်တဖၣ်အအိၣ်, ဒ်အဝဲသ့ၣ်အဟံၣ်ဒူၣ်ဃီထၢအကရူၢ်အိၣ်ဝဲအသိးဒ်သိးအဝဲသ့ၣ်လုၢ် ထီၣ်အီၤကသ့ဝဲဒ်ယူဒၤအတၢ်သိၣ်တၢ်သီလၢစီၤမိၤၡ့ဟ့ၣ်လီၤဝဲ အတၢ်သိၣ်လိနဲၣ်ယုၤန့ၣ်လီၤ.",
			"13": "<sup>13</sup> ပှၤလ့ၤဝံဖိတဖၣ်ကၣ်ထီၣ်ဘူၣ်လဲၤကပာ်အတၢ်လုၢ်တၢ်ပာ်တဖၣ်လၢမ့ၣ် အူအဖီခိၣ်ဒ်တၢ်ဘူၣ်တၢ်ဘါအသနူတဖၣ်အိၣ်ဝဲအသိး, ဒီးချီထီၣ်တၢ်လုၢ်တၢ်ပာ်စီဆှံတဖၣ်လၢသပၢၤတဖၣ်, သပၢၤချီတၢ်တဖၣ်, ဒီးလၢသပၢၤဘံၣ်သလၣ်တဖၣ်အပူၤ, ဒီးဟ့ၣ်နီၤလီၤဝဲတၢ်ညၣ်ချ့ချ့ဆူပှၤဂီၢ်မုၢ်တဖၣ်အအိၣ်န့ၣ်လီၤ.",
			"14": "<sup>14</sup> တုၤတၢ်အံၤမၤအသးဝံၤန့ၣ်, ပှၤလ့ၤဝံဖိတဖၣ်ကတဲာ်ကတီၤတၢ်ညၣ် လၢအဝဲသ့ၣ်အကစၢ်ဒၣ်ဝဲအဂီၢ်ဒီးလၢပှၤလုၢ်တၢ်အခိၣ်တဖၣ်လၢအဟဲ လီၤစၢၤလီၤသွဲၣ်လၢစီၤအၤဟရိၣ်အဂီၢ်, မ့ၢ်လၢပှၤလုၢ်တၢ်အခိၣ်တဖၣ်အတၢ်မၤအါဝဲလၢတၢ်ဆူးကဲၤထီၣ်ဆၣ် ဖိကီၢ်ဖိတဖၣ်လၢအဘၣ်တၢ်ဆူးကဲၤအီၤဒီတဒုဒီးတၢ်လုၢ်တၢ်ပာ် တဖၣ်အသိတုၤလၢမုၢ်နၤအဃိန့ၣ်လီၤ.",
			"15": "<sup>15</sup> ပှၤဒ့တၢ်အူတၢ်ဖိဒီးပှၤသူၣ်ဝံၣ်သးဆၢတၢ်ဖိတဖၣ်လၢလ့ၤဝံ အဒူၣ်ထၢလၢအဟဲလီၤစၢၤလၢစီၤအၤစာ်န့ၣ်, ဘၣ်အိၣ်ဖဲတၢ်လီၢ်တဖၣ်လၢစီၤပၤဒၤဝံးအတၢ်သိၣ်လိနဲၣ်ယုၤပာ် လီၤန့ၢ်အီၤန့ၣ်လီၤ. အဝဲသ့ၣ်တဖၣ်န့ၣ်မ့ၢ်ဝဲ, စီၤအၤစာ်, စီၤဟ့မၣ်ဒီးစီၤပၤအဝံစီၤယဒူသူၣ်န့ၣ်လီၤ. ပှၤခိးယွၤအတၢ်လုၢ်ဟံၣ်အတြဲၤတဖၣ်အလီၢ် တအိၣ်ဘၣ်လၢကဘၣ်သုးအသးလၢအမူအဒါအလီၢ်တဖၣ်ဘၣ်. မ့ၢ်လၢပှၤလ့ၤဝံဖိအဂၤတဖၣ်ကတဲာ်ကတီၤဘူၣ်လဲၤကပာ်လၢအဂီၢ် အဃိန့ၣ်လီၤ.",
			"16": "<sup>16</sup> လၢတၢ်န့ၣ်အဃိ, ဒ်စီၤပၤယိၤၡံယၤမၤလိာ်တ့ၢ်ဝဲအသိးန့ၣ်, တၢ်ခဲလၢာ်ဘၣ်တၢ်မၤဝံၤအီၤဖဲမုၢ်တနံၤဃီန့ၣ်, လၢတၢ်ဘူၣ်ထီၣ်ဘါထီၣ်ယွၤအဂီၢ်, တၢ်တိာ်န့ၢ်မၤထွဲဘူၣ်လဲၤ ကပာ်ဒီးတၢ်လုၢ်ထီၣ်တၢ်လုၢ်မ့ၣ်အူတဖၣ်လၢတၢ်လုၢ်လီၢ်အဖီခိၣ် အဂီၢ်န့ၣ်လီၤ.",
			"17": "<sup>17</sup> အံၣ်စရ့လးအပှၤဂီၢ်မုၢ်လၢအအိၣ်ဖဲန့ၣ်, မၤဘူၣ်လဲၤကပာ်ဒီး ဘူၣ်ကိၣ်တအိၣ်ဘၣ်ဒီးကိၣ်မံၣ်လၢနွံသီအတီၢ်ပူၤန့ၣ်လီၤ.",
			"18": "<sup>18</sup> စးထီၣ်လၢဝံၡမူၤအ့လးအမုၢ်နံၤတဖၣ်န့ၣ်, ဘူၣ်လဲၤကပာ်တဘၣ်တၢ်မၤအီၤဒ်သိးအံၤနီတစုဘၣ်. ဘူၣ်လဲၤကပာ်ဒ်သိးအံၤလၢအဘၣ်တၢ်မၤအီၤလၢစီၤပၤယိၤၡံယၤ, ပှၤလုၢ်တၢ်အခိၣ်တဖၣ်, ပှၤလ့ၤဝံဖိတဖၣ်ဒီး, ပှၤဂီၢ်မုၢ်လၢကီၢ်ယူဒၤ, ကီၢ်အံၣ်စရ့လးဒီးဝ့ၢ်ယရူၤရှလ့ၣ်န့ၣ်, စီၤပၤလၢအပူၤကွံာ်တဖၣ်တမၤတ့ၢ်ဝဲနီတဂၤနီတစုဘၣ်.",
			"19": "<sup>19</sup> ဘူၣ်လဲၤကပာ်အံၤဘၣ်တၢ်မၤတ့ၢ်အီၤဖဲစီၤယိၤၡံယၤပၢတၢ်တဆံ ဃိးနံၣ်တနံၣ်အပူၤန့ၣ်လီၤ.",
			"20": "<sup>20</sup> တုၤစီၤပၤယိၤၡံယၤမၤတၢ်တဖၣ်အံၤခဲလၢာ်လၢယွၤအတၢ်လုၢ်ဟံၣ် အဂီၢ်ဝံၤန့ၣ်, ကီၢ်အဲၤကူပတူးအစီၤပၤနကိၤဆှၢအသုးမုၢ်တဖုလၢ အကဟဲဒုးတၢ်ဖဲဝ့ၢ်ကၢ်ကမံၣ်လၢအအိၣ်လၢထံကျိဖရၤသးအနံၤ န့ၣ်လီၤ. စီၤယိၤၡံယၤဂုာ်ကျဲးစၢးတြီအီၤ,",
			"21": "<sup>21</sup> ဘၣ်ဆၣ်စီၤပၤနကိၤဆှၢလီၤန့ၢ်စီၤယိၤၡံယၤလၢတၢ်ကစီၣ်အံၤ စံးဝဲ, “တၢ်ဒုးလၢယဒုးအံၤ, တဘၣ်ထွဲဒီးနၤ, ကီၢ်ယူဒၤအစီၤပၤဘၣ်. မ့မ့ၢ်ယဟဲဒ်သိးယကဒုးယဒုၣ်ယဒါတဖၣ်, ဒီးကစၢ်ယွၤတဲဘၣ်တ့ၢ်ယၤလၢယကဘၣ်မၤချ့ချ့န့ၣ်လီၤ. ကစၢ်ယွၤအိၣ်လၢယအိၣ်တကပၤလီၤ. လၢတၢ်န့ၣ်အဃိ ထီဒါယၤတဂ့ၤ. မ့တမ့ၢ်ဘၣ်ဒီးအဝဲကမၤဟးဂီၤနၤန့ၣ်လီၤ.”",
			"22": "<sup>22</sup> ဘၣ်ဆၣ်စီၤယိၤၡံယၤပာ်လီၤတ့ၢ်အသးလၢကဒုးတၢ်န့ၣ်လီၤ. အဝဲဂ့ၢ်လိာ်လၢကဒိကနၣ်တၢ်လၢကစၢ်ယွၤစံးဝဲခီဖျိစီၤပၤနကိၤန့ၣ်လီၤ. လၢတၢ်န့ၣ်အဃိအဝဲပျိာ်လီၤဆီအသးဒီးလဲၤဝဲဆူတၢ်ဒုး အပူၤလၢမကံးဒိၤအပျီပူၤန့ၣ်လီၤ.",
			"23": "<sup>23</sup> လၢတၢ်ဒုးအကတီၢ်န့ၣ်, စီၤပၤယိၤၡံယၤဘၣ်ဒိလၢပှၤအဲၤကူ ပတူးဖိအပျၢ်တဖၣ်န့ၣ်လီၤ. အဝဲဟ့ၣ်လီၤအကလုၢ်ဆူအခ့အပှၤတဖၣ်စံးဝဲ, “စိာ်ကွံာ်ယၤတက့ၢ်. ယဘၣ်ဒိနးမးလီၤ.”",
			"24": "<sup>24</sup> အဝဲသ့ၣ်စိာ်ထီၣ်ကွံာ်အီၤလၢအဝဲအလ့ၣ်ကဟၣ်အပူၤဒီးပာ်လီၤအီၤ လၢလ့ၣ်ကဟၣ်ခံဆိတဆိလၢအအိၣ်ဖဲန့ၣ်အပူၤ, ဒီးက့ၤစိာ်အီၤဆူဝ့ၢ်ယရူၤရှလ့ၣ်န့ၣ်လီၤ. ဖဲန့ၣ်အဝဲသံ, ဒီးဘၣ်တၢ်ခူၣ်လီၤကွံာ်အီၤလၢစီၤပၤအတၢ်သွၣ် ခိၣ်တဖၣ်အပူၤန့ၣ်လီၤ. ကယဲၢ်ကီၢ်ယူဒၤဒီးဝ့ၢ်ယရူၤရှလ့ၣ်အပှၤဂီၢ်မုၢ်ခဲလၢာ်ဟီၣ်တၢ် ယၢၤတၢ်လၢအဝဲအတၢ်သံအဃိန့ၣ်လီၤ.",
			"25": "<sup>25</sup> ဝံယံးရမံယၤကွဲးထုးထီၣ်ထါသးသယုၢ်တၢ်တယုၢ်လၢစီၤပၤယိၤ ၡံယၤအဂီၢ်န့ၣ်လီၤ. တၢ်န့ၣ်ကဲထီၣ်တၢ်လုၢ်တၢ်လၢ်တမံၤလၢကီၢ်အံၣ်စရ့လးအပူၤ, လၢပှၤသးဝံၣ်တၢ်ဖိပိာ်ခွါတဖၣ်ဒီးပိာ်မုၣ်တဖၣ်အဂီၢ်လၢကသူ ထါသးဝံၣ်အံၤဖဲအဝဲသ့ၣ်ဟီၣ်တၢ်ယၢၤတၢ်လၢအဝဲအဂီၢ်န့ၣ်လီၤ. တၢ်သးဝံၣ်အံၤဘၣ်တၢ်ထံၣ်န့ၢ်အီၤလၢလံာ်သးသယုၢ်တၢ်တဖၣ်အတၢ်ပာ် ဖှိၣ်အပူၤန့ၣ်လီၤ.",
			"26": "<sup>26</sup> ကယဲၢ်တၢ်ခဲလၢာ်လၢစီၤယိၤၡံယၤမၤတ့ၢ်ဝဲလၢအမ့ၢ်, အဝဲအတၢ်အဲၣ်ထူအဲၣ်ယွၤ, အတၢ်စူၢ်ယူဒၤအတၢ်သိၣ်တၢ်သီ,",
			"27": "<sup>27</sup> ဒီးအဝဲအတၢ်စံၣ်စိၤတဲစိၤစးထီၣ်လၢအခီၣ်ထံးတုၤလၢအကတၢၢ်, ခဲလၢာ်န့ၣ်ဘၣ်တၢ်ကွဲးနီၣ်ကွဲးဃါအီၤလၢကီၢ်အံၣ်စရ့လးဒီး ကီၢ်ယူဒၤအစီၤပၤတဖၣ်အလံာ်တၢ်စံၣ်စိၤတဲစိၤအပူၤန့ၣ်လီၤ."
		},
		"36": {
			"1": "<sup>1</sup> ကီၢ်ယူဒၤအပှၤဂီၢ်မုၢ်ဃုထၢစီၤယိၤၡံယၤအဖိခွါစီၤယဟိအါ ဃးဒီးဖှူအီၤလၢသိဒ်စီၤပၤလၢဝ့ၢ်ယရူၤရှလ့ၣ်အပူၤန့ၣ်လီၤ.",
			"2": "<sup>2</sup> ဖဲစီၤယဟိအါဃးကဲထီၣ်ကီၢ်ယူဒၤအစီၤပၤန့ၣ်အဝဲအသးအိၣ်ခံ ဆံသၢနံၣ်, ဒီးပၢတ့ၢ်တၢ်လၢဝ့ၢ်ယရူၤရှလ့ၣ်အပူၤသၢလါန့ၣ်လီၤ.",
			"3": "<sup>3</sup> ကီၢ်အဲၤကူပတူးအစီၤပၤနကိၤဖီၣ်အီၤဒ်ပှၤဘၣ်စၢဃာ်အသိးဒီး မၢကီၢ်ယူဒၤဟ့ၣ်စ့အကံကၢ်တယၤဒီးထူတကံကၢ်ဒ်တၢ်ခိ တၢ်သွဲအသိးန့ၣ်လီၤ.",
			"4": "<sup>4</sup> စီၤပၤနကိၤဒုးကဲထီၣ်စီၤယဟိအါဃးအဒီပုၢ်ဝဲၢ်ခွါစီၤအ့ လယါကံၣ်လၢကီၢ်ယူဒၤအစီၤပၤ, ဒီးလဲလိာ်ကွံာ်ဝဲအမံၤဆူစီၤယဟိ ယါကံၣ်န့ၣ်လီၤ. စီၤယဟိအါဃးဘၣ်တၢ်က့ၤကိးအီၤဆူ ကီၢ်အဲၤကူပတူးလၢစီၤပၤနကိၤန့ၣ်လီၤ.",
			"5": "<sup>5</sup> စီၤယဟိယါကံၣ်အသးအိၣ်ခံဆံယဲၢ်နံၣ်ဖဲအဝဲကဲထီၣ်ကီၢ်ယူဒၤ အစီၤပၤ, ဒီးအဝဲပၢတ့ၢ်တၢ်ဖဲဝ့ၢ်ယရူၤရှလ့ၣ်တဆံတနံၣ်န့ၣ်လီၤ. အဝဲမၤတၢ်ဒဲးဘးထီဒါယွၤအကစၢ်ယွၤန့ၣ်လီၤ.",
			"6": "<sup>6</sup> ကီၢ်ဘၤဘူၤလိၣ်အစီၤပၤနဘူးကးန့စၢ်ဟဲဒုးကီၢ်ယူဒၤဒီး ဖီၣ်န့ၢ်စီၤယဟိယါကံၣ်, ဒီးစၢဃးအီၤလၢထးသွဲဒီးက့ၤကိးအီၤဆူ ကီၢ်ဘၤဘူၤလိၣ်န့ၣ်လီၤ.",
			"7": "<sup>7</sup> စီၤနဘူၤကးန့စၢ်စိာ်ကွံာ်တၢ်ထူးတၢ်တီၤတနီၤလၢယွၤအတၢ်လုၢ် ဟံၣ်အပူၤဒီးက့ၤပာ်ဝဲလၢအဝဲအနီပူၤလၢအအိၣ်လၢကီၢ်ဘၤဘူၤ လိၣ်အပူၤန့ၣ်လီၤ.",
			"8": "<sup>8</sup> ကယဲၢ်တၢ်လၢစီၤယဟိယါကံၣ်မၤတ့ၢ်ဝဲ, ဃုာ်ဒီးအဝဲ အတၢ်မၤလၢအလီၤသးဘၣ်အၢတဖၣ်ဒီးတၢ်အၢတၢ်သီလၢအဝဲမၤတ့ၢ်ဝဲ န့ၣ်, ဘၣ်တၢ်ကွဲးနီၣ်ကွဲးဃါအီၤလၢကီၢ်အံၣ်စရ့လးဒီးကီၢ်ယူဒၤ အစီၤပၤတဖၣ်အလံာ်တၢ်စံၣ်စိၤတဲစိၤအပူၤန့ၣ်လီၤ. အဝဲအဖိခွါစီၤယဟိယါခံၣ်ကဲထီၣ်စီၤပၤလၢအလီၢ်န့ၣ်လီၤ.",
			"9": "<sup>9</sup> စီၤယဟိယါခံၣ်အသးအိၣ်ဝဲတဆံဃိးနံၣ်, ဖဲအဝဲကဲထီၣ်ကီၢ်ယူ ဒၤအစီၤပၤ, ဒီးအဝဲပၢတ့ၢ်တၢ်ဖဲဝ့ၢ်ယရူၤရှလ့ၣ်အပူၤသၢလါဒီးအသီတဆံ န့ၣ်လီၤ. အဝဲစ့ၢ်ကီးမၤတ့ၢ်တၢ်ဒဲးဘးထီဒါယွၤန့ၣ်လီၤ.",
			"10": "<sup>10</sup> ဖဲတၢ်မဲထီၣ်သီအကတီၢ်တုၤဝဲန့ၣ်, စီၤပၤနဘူၤကးန့စ့ၢ်က့ၤ ကိးစီၤပၤယဟါယါခံၣ်ဒ်ပှၤဘၣ်တၢ်စၢဃာ်တဂၤအသိးဆူကီၢ်ဘၤ ဘူၤလိၣ်ဒီးစိာ်ထီၣ်ကွံာ်ယွၤအတၢ်လုၢ်ဟံၣ်အတၢ်ထူးတၢ်တီၤတဖၣ် န့ၣ်လီၤ. အန့ၣ်ဒီး, စီၤပၤနဘူၤကးန့စၢ်ဒုးကဲထီၣ်စီၤယဟိယါခံၣ်အဖါ တံၢ်စီၤစံးဒကံယၤလၢကီၢ်ယူဒၤဒီးဝ့ၢ်ယရူၤရှလ့ၣ်အစီၤပၤန့ၣ်လီၤ.",
			"11": "<sup>11</sup> စီၤစံးဒကံယၤအသးအိၣ်ခံဆံတနံၣ်ဖဲအဝဲကဲထီၣ်ကီၢ်ယူဒၤ အစီၤပၤဒီးအဝဲပၢတ့ၢ်တၢ်ဖဲဝ့ၢ်ယရူၤရှလ့ၣ်တဆံတနံၣ်န့ၣ်လီၤ.",
			"12": "<sup>12</sup> အဝဲမၤတ့ၢ်တၢ်ဒဲးဘးထီဒါယွၤဒီးတဒိကနၣ်ယွၤအတၢ်ကတိၤလၢ ဝံယံးရမံယၤကတိၤဝဲန့ၣ်, လၢတၢ်ဆီၣ်လီၤသးအပူၤဘၣ်.",
			"13": "<sup>13</sup> စီၤပၤစံးဒကံယၤပူထီၣ်ထီဒါစီၤပၤနဘူၤကးန့စၢ်, လၢအမၢဆူၣ်အီၤဒ်သိးအကဆိၣ်လီၤအသးလၢကစၢ်ယွၤအမံၤအပူၤ, လၢအဝဲကဘၣ်အိၣ်ဒီးတၢ်သူၣ်တီသးရၤန့ၣ်လီၤ. အဝဲဂ့ၢ်လိာ်ဝဲဆူၣ်ဆူၣ်ကလဲာ်လၢကပီၢ်ယၢ်လီၤက့ၤအသးဒီးဃၣ် က့ၤအသးဆူယွၤ, အံၣ်စရ့လးအကစၢ်ယွၤအအိၣ်န့ၣ်လီၤ.",
			"14": "<sup>14</sup> အါန့ၢ်အန့ၣ်ကီၢ်ယူဒၤအခိၣ်အနၢ်တဖၣ်, ပှၤလုၢ်တၢ်အခိၣ်တဖၣ်ဒီး ပှၤဂီၢ်မုၢ်, ပိာ်ထွဲပှၤကလုာ်လၢအအိၣ်ဝးတရံးအဝဲသ့ၣ်အတၢ်မၤဒဲးဘးအဒိ အတဲာ်တဖၣ်အခံ, ခီဖျိတၢ်ဘူၣ်ထီၣ်ဘါထီၣ်တၢ်ဂီၤတၢ်ဖီၣ်တဖၣ်, ဒီးလၢတၢ်န့ၣ်အဃိအဝဲသ့ၣ်မၤဘၣ်အၢယွၤအတၢ်လုၢ်ဟံၣ်လၢယွၤ အနီၢ်ကစၢ်ဒၣ်ဝဲပာ်ကဆှီတ့ၢ်ဝဲန့ၣ်လီၤ.",
			"15": "<sup>15</sup> ယွၤ, အဝဲသ့ၣ်အမိၢ်ပၢ်ဖံဖုလၢပျၢၤတဖၣ်အကစၢ်ယွၤ, ဆှၢလီၤတ့ၢ်ဝံသ့ၣ်တဖၣ်တထံၣ်ဃီလၢကဟ့ၣ်ပလီၢ်အပှၤဂီၢ်မုၢ်, မ့ၢ်လၢအဝဲအသးအိၣ်ဒုးပူၤဖျဲးအဝဲသ့ၣ်မ့ၢ်ဂ့ၤ, ယွၤအတၢ်လုၢ်ဟံၣ်မ့ၢ်ဂ့ၤအဃိန့ၣ်လီၤ.",
			"16": "<sup>16</sup> ဘၣ်ဆၣ်အဝဲသ့ၣ်မၤကလိာ်ကလာ်ကစၢ်ယွၤအပှၤစိာ်တၢ်ကစီၣ်တဖၣ်, တပာ်လ့ၣ်ပာ်ကါအဝဲသ့ၣ်အတၢ်ကတိၤတဖၣ်ဒီးနံၤဘၣ်ကစၢ်ယွၤအဝံတ ဖၣ်, တုၤလၢလၢခံကတၢၢ်ယွၤအတၢ်သးထီၣ်ထီဒါအပှၤဂီၢ်မုၢ်န့ၣ်ဒိၣ် ဝဲတုၤဒၣ်လဲာ်တၢ်ထူၣ်ဖျဲးတအိၣ်ဝဲလၢၤဘၣ်.",
			"17": "<sup>17</sup> လၢတၢ်န့ၣ်အဃိယွၤဒုးဟဲတ့ၢ်ကီၢ်ဘၤဘူၤလိၣ်အစီၤပၤလၢကဒုး အဝဲသ့ၣ်အဂီၢ်န့ၣ်လီၤ. စီၤပၤမၤသံကွံာ်ကီၢ်ယူဒၤအပှၤသးစၢ်တဖၣ်လၢယွၤအတၢ်လုၢ်ဟံၣ် အပူၤဒၣ်လဲာ်န့ၣ်လီၤ. အဝဲတသးကညီဘၣ်ပှၤနီတဂၤ, ပှၤသးစၢ်မ့ၢ်ဂ့ၤ, ပှၤသးပှၢ်မ့ၢ်ဂ့ၤ, ပှၤပိာ်ခွါမ့ၢ်ဂ့ၤ, ပှၤပိာ်မုၣ်မ့ၢ်ဂ့ၤ, ပှၤဆူးပှၤဆါမ့ၢ်ဂ့ၤ, ပှၤအိၣ်ဆူၣ်အိၣ်ချ့မ့ၢ်ဂ့ၤန့ၣ်ဘၣ်. ကစၢ်ယွၤဟ့ၣ်လီၤကွံာ်အဝဲသ့ၣ်ခဲလၢာ်ဆူကီၢ်ဘၤဘူၤလိၣ်အစီၤ ပၤအစုပူၤန့ၣ်လီၤ.",
			"18": "<sup>18</sup> ကီၢ်ဘၤဘူၤလိၣ်အစီၤပၤဂုာ်န့ၢ်ကွံာ်ယွၤအတၢ်လုၢ်ဟံၣ်အဃၢၤ အဃိၢ်တဖၣ်, တၢ်လုၢ်ဟံၣ်အကျိၣ်ဧိၤစ့ဧိၤ, ဒီးစီၤပၤဒီးပဒိၣ်ပပှၢ်တဖၣ်အတၢ် ထူးတၢ်တီၤ, ဒီးက့ၤစိာ်ကယဲၢ်တၢ်ခဲလၢာ်န့ၣ်, ဆူကီၢ်ဘၤဘူၤလိၣ်လီၤ.",
			"19": "<sup>19</sup> အဝဲဒွဲၣ်အူထီၣ်ကွံာ်ယွၤအတၢ်လုၢ်ဟံၣ်, ဒီးဝ့ၢ်, ဃုာ်ဒီးအနီတဖၣ်ဒီးတၢ်ထူးတၢ်တီၤတဖၣ်ဒီးမၤလီၤပှီၢ်ကွံာ် ဝ့ၢ်ခိၣ်ဒူန့ၣ်လီၤ.",
			"20": "<sup>20</sup> အဝဲက့ၤကိးကယဲၢ်ပှၤလၢအအိၣ်မူလီၤတဲာ်ဒံးတဖၣ်ဆူကီၢ်ဘၤဘူၤ လိၣ်, တၢ်လီၢ်ဖဲအဝဲသ့ၣ်မၤကီၢ်ဘၤဘူၤလိၣ်အစီၤပၤဒီးအဝဲ အစၢၤအသွဲၣ်တဖၣ်အတၢ်ဒ်ကုၢ်တဖၣ်အသိး, တုၤပၤရၣ်အဘီအမုၢ်ဟဲအိၣ်ထီၣ်ဝဲတစုန့ၣ်လီၤ.",
			"21": "<sup>21</sup> ဒီးလၢတၢ်န့ၣ်အဃိတၢ်လၢယွၤတဲဆိတ့ၢ်ဝဲခီဖျိဝံယံးရမံ ယၤန့ၣ်လၢထီၣ်ပှဲၤထီၣ်ဝဲလီၤ. စံးဝဲ, “ထံကီၢ်ကအိၣ်သယုၢ်လၢအနံၣ်နွံဆံအတီၢ်ပူၤ, ဒ်သိးကမၤပှဲၤက့ၤတၢ်အိၣ်ဘှံးအနံၣ်လၢတၢ်တတိၢ်န့ၢ်မၤထွဲတ့ၢ် အီၤဘၣ်န့ၣ်လီၤ.”",
			"22": "<sup>22</sup> ဖဲကီၢ်ပၤရၣ်အစီၤပၤကိရ့ၣ်ပၢတၢ်အခီၣ်ထံးတနံၣ်အပူၤန့ၣ်, ယွၤမၤလၢထီၣ်ပှဲၤထီၣ်တၢ်လၢအစံးဘၣ်တ့ၢ်ဝဲခီဖျိဝံယံးရမံ ယၤန့ၣ်လီၤ. အဝဲထိၣ်ဟူးထိၣ်ဂဲၤစီၤကိရ့ၣ်အသးလၢကထုးထီၣ်ရၤလီၤတၢ်မၤ လိာ်လၢလာ်အံၤဒီးဆှၢလီၤအီၤခီဖျိတၢ်ကွဲးဒ်သိးကဘၣ်တၢ်ဖး သီၣ်ထီၣ်အီၤဒိၣ်ဒိၣ်လၢတၢ်လီၢ်တပူၤလၢ်လၢ်, လၢအဝဲအဘီအမုၢ်အပူၤအဂီၢ်န့ၣ်လီၤ.",
			"23": "<sup>23</sup> “တၢ်အံၤမ့ၢ်ကီၢ်ပၤရၣ်အစီၤပၤဖးဒိၣ်ကိရ့ၣ်အတၢ်မၤလိာ်န့ၣ် လီၤ. ယွၤ, မူခိၣ်အကစၢ်ယွၤဒုးကဲထီၣ်တ့ၢ်ယၤလၢပှၤပၢဘၣ်တၢ်လၢဟီၣ် ခိၣ်ဒီဘ့ၣ်ညါအဖီခိၣ်ဒီးဟ့ၣ်လီၤတ့ၢ်ယၤမူဒါလၢယကဘှီထီၣ်တၢ်လုၢ် ဟံၣ်တဖျၢၣ်လၢအဂီၢ်လၢကီၢ်ယူဒၤ, ဝ့ၢ်ယရူၤရှလ့ၣ်အပူၤန့ၣ်လီၤ. ခဲအံၤ, ကယဲၢ်သုဝဲခဲလၢာ်လၢအမ့ၢ်ကစၢ်ယွၤအပှၤဂီၢ်မုၢ်တဖၣ်, လဲၤသုဝဲဖဲန့ၣ်ဒီးမ်ယွၤသုကစၢ်ယွၤအိၣ်ဒီးသုတက့ၢ်.”"
		}
	}
};
module.exports = book;