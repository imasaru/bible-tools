var book = {
	"name": "လံာ်ပှၤစံၣ်ညီၣ်ကွီၢ်",
	"numChapters": 21,
	"chapters": {
		"1": {
			"1": "<sup>1</sup> ဖဲစီၤယိၤၡူသံဝံၤအလီၢ်ခံန့ၣ်ပှၤအံၣ်စရ့လးဖိသံကွၢ်တၢ်လၢယွၤ, “မ့ၢ်မတၤလၢပပှၤအဒူၣ်တဖၣ်အကျါကြၢးမ့ၢ်ပှၤအဆိကတၢၢ်တဒူၣ်လၢ ကလဲၤထီၣ်ဒုးပှၤကနၤဧၣ်ဖိတဖၣ်လဲၣ်.”",
			"2": "<sup>2</sup> ဒီးယွၤစံးဝဲဒၣ်, “ယူဒၤအဒူၣ်ကလဲၤလၢညါလီၤ. ယဟ့ၣ်လီၤကီၢ်တဘ့ၣ်န့ၣ်လၢအတၢ်ပၢအဖီလာ်လီၤ.”",
			"3": "<sup>3</sup> ဒီးယူဒၤအပှၤဂီၢ်မုၢ်စံးဘၣ်စူၤမ့းအိၣ်အပှၤဂီၢ်မုၢ်, “လဲၤဃုာ်ဒီးပှၤဆူကီၢ်လၢတၢ်ဟ့ၣ်လီၤပှၤမူဒါဒ်သိးပကဒုးသကိးပှၤကနၤဧၣ်ဖိတဖၣ်တက့ၢ်. မ့ၢ်ဝံၤဒီးပကလဲၤသကိးဒီးသုဆူကီၢ်လၢတၢ်ဟ့ၣ်မူဟ့ၣ်ဒါသု န့ၣ်လီၤ.” မၤသးဒ်န့ၣ်ဒီးစူၤမ့းအိၣ်အဒူၣ်ဒီးယူဒၤအဒူၣ်လဲၤသကိးဆူ တၢ်ဒုးတၢ်ယၤအပူၤလီၤ.",
			"4": "<sup>4</sup> ဒီးယွၤဟ့ၣ်လီၤကွံာ်ပှၤကနၤဧၣ်ဒီးပှၤပရးစၤဖိတဖၣ်လၢအဝဲ သ့ၣ်အစုပူၤဒီးအဝဲသ့ၣ်တဖၣ်မၤနၢၤမၤဃၣ်ကွံာ်ပှၤအဂၤတကလးဖဲ ဝ့ၢ်ဘ့စ့းအပူၤန့ၣ်လီၤ.",
			"5": "<sup>5</sup> ဒီးအဝဲသ့ၣ်ထံၣ်န့ၢ်စီၤပၤအဒိနံၤဘ့စ့းဖဲန့ၣ်ဒီးဒုးအီၤလီၤ.",
			"6": "<sup>6</sup> စီၤပၤအဒိနံၤဘ့စ့းထွးထီၣ်ဃ့ၢ်ဝဲဘၣ်ဆၣ်ဒီး, အဝဲသ့ၣ်လူၤဝဲဒီးဖီၣ်န့ၢ်အီၤဒီး ကျီတဲာ်ကွံာ်အစုမုၢ်ကျၢၢ်ခီၣ်မုၢ်ကျၢၢ်တဖၣ်လီၤ.",
			"7": "<sup>7</sup> ဒီးစီၤပၤအဒိနံၤဘ့စ့းစံးဝဲ, “စီၤပၤအဂၤနွံဆံလၢ အစုမုၢ်ကျၢၢ်ခီၣ်မုၢ်ကျၢၢ်တဖၣ်ဘၣ်တၢ်ကျီတဲာ်ကွံာ်အီၤန့ၣ် ထၢအီၣ်တၢ်လီၤဆှုလီၤပလ့ၤလၢယစီၤနီၤခိၣ်အဖီလာ်လီၤ. ခဲအံၤကစၢ်ယွၤမၤယၤဒ်ယမၤတ့ၢ်အဝဲသ့ၣ်တဖၣ်အသိးန့ၣ်လီၤ.” ဒီးအဝဲဘၣ်တၢ်စိာ်ကွံာ်အီၤဆူဝ့ၢ်ယရူၤၡလ့ၣ်ဒီးသံဝဲဖဲန့ၣ်လီၤ.",
			"8": "<sup>8</sup> ဒီးယူဒၤအပှၤပိာ်ခွါတဖၣ်ဒုးဝ့ၢ်ယရူၤၡလ့ၣ်ဒီးမၤန့ၢ်အီၤ လီၤ. ဒီးအဝဲသ့ၣ်မၤသံကွံာ်ပှၤဂီၢ်မုၢ်အိၣ်လၢဝ့ၢ်ပူၤတဖၣ်ဒီး ဒွဲၣ်ထီၣ်ဝ့ၢ်လၢမ့ၣ်အူန့ၣ်လီၤ.",
			"9": "<sup>9</sup> အန့ၣ်ဝံၤဒီးအဝဲသ့ၣ်လဲၤဒုးပှၤကနၤဧၣ်ဖိတဖၣ်လၢအအိၣ်လၢ ကစၢၢ်ကလိလၢကစၢၢ်ခီၣ်ထံး, ဒီးဝ့ၢ်လၢအအိၣ်လၢကလံၤထံးတခီန့ၣ်လီၤ.",
			"10": "<sup>10</sup> ဒီးအဝဲသ့ၣ်လဲၤထီၣ်ထီဒါပှၤကနၤဧၣ်ဖိအိၣ်လၢဝ့ၢ်ဃ့ဘြိၣ်လၢ တၢ်ညီနုၢ်ကိးအီၤလၢဝ့ၢ်ကံးရယးအၢ်ဘၤန့ၣ်လီၤ. ဖဲန့ၣ်, အဝဲသ့ၣ်မၤနၢၤကွံာ်စီၤၡ့ၤၡဲအဒူၣ်, စီၤအဃံမ့ၣ်အဒူၣ်ဒီး စီၤတၤလမဲအဒူၣ်တဖၣ်န့ၣ်လီၤ.",
			"11": "<sup>11</sup> စးထီၣ်ဖဲန့ၣ်ဒီးယူဒၤအပှၤပိာ်ခွါတဖၣ်လဲၤထီၣ်ထီဒါဝ့ၢ်ဒဘံၢ်, လၢတၢ်ကိးအီၤလၢဝ့ၢ်ကံးရယးစ့ဖ့ၢ်န့ၣ်လီၤ.",
			"12": "<sup>12</sup> ဒီးလၢအဝဲသ့ၣ်အကျါပှၤတဂၤလၢအဘၣ်တၢ်ကိးအီၤလၢစီၤကၤလ့း န့ၣ်စံးဝဲ, “ပှၤလၢအမၤနၢၤဝ့ၢ်ကံးရယးစ့ဖ့ၢ်တဂၤန့ၣ် ယကဖျီအီၤဒီးယဖိမုၣ်နီၢ်ဧၤကစ့ၤန့ၣ်လီၤ.”",
			"13": "<sup>13</sup> စီၤကၤလ့းအပုၢ်စီၤကနးစးအဖိခွါစီၤဧီၤသန့လးမၤနၢၤဝ့ၢ်န့ၣ်သတးဒီး, စီၤကၤလ့းဖျီအီၤဒီးအဖိမုၣ်နီၢ်ဧၤကစ့ၤန့ၣ်လီၤ.",
			"14": "<sup>14</sup> ဒီးလၢတၢ်တ့တၢ်ဖျီအမုၢ်နံၤန့ၣ်စီၤဧီၤသန့လးမၢန့ၢ်ဆီၣ် ခံအမါလၢကဃ့န့ၢ်ဟီၣ်ခိၣ်တကဝီၤလၢအပၢ်အအိၣ်န့ၣ်လီၤ. ဒီးဖဲနီၢ်ဧၤကစ့ၤစံၣ်လီၤလၢအကသ့ၣ်ယီၤအလိၤန့ၣ် စီၤကၤလ့းသံကွၢ်အီၤတၢ်လၢအအဲၣ်ဒိးဝဲမ့ၢ်မနုၤတမံၤလဲၣ်န့ၣ်လီၤ.",
			"15": "<sup>15</sup> ဒီးအဝဲစံးဘၣ်အီၤ, “ယသးလီထံပူၤတနီၤလီၤ. တၢ်လီၢ်လၢနဟ့ၣ်တ့ၢ်ယၤန့ၣ်အိၣ်လၢကီၢ်အဃ့ထီတဘ့ၣ်အပူၤလီၤ.” မၤသးဒ်န့ၣ်ဒီးစီၤကၤလ့းဟ့ၣ်အီၤလၢထံထီၣ်ပၢၢ်လၢထးခီဒီး လာ်ခီတဖၣ်န့ၣ်လီၤ.",
			"16": "<sup>16</sup> ဒီးပှၤက့ၣ်ဖိ, စီၤမိၤၡ့အမံၤပှၢ်အစၢၤအသွဲၣ်တဖၣ်လဲၤဃုာ်တၢ် ဒီးယူဒၤအပှၤဂီၢ်မုၢ်စးထီၣ်လၢဝ့ၢ်ယရံၤဃိ, ဝ့ၢ်လၢအအိၣ်ဒီးသ့ၣ်စူၣ်ပလူၣ်တဖၣ်ဒီးပၢၢ်တုၤဆူကီၢ်ယူဒၤ အဝ့ၢ်ဧရးအကလံၤထံးဖဲတၢ်မုၢ်တၢ်ဘိတကဲထီၣ်ဘၣ်အလီၢ်န့ၣ်လီၤ. ဒီးဖဲန့ၣ်အဝဲသ့ၣ်အိၣ်ဆိးဃုာ်ဒီးပှၤဧမၤလ့းဖိတဖၣ်န့ၣ်လီၤ.",
			"17": "<sup>17</sup> ဒီးယူဒၤအပှၤဂီၢ်မုၢ်လဲၤဃုာ်တၢ်ဒီးစူၤမ့းအိၣ်အပှၤ, ဒီးအဝဲသ့ၣ်မၤနၢၤကွံာ်ပှၤကနၤဧၣ်ဖိတဖၣ်လၢအအိၣ်ဆိးဝဲလၢ ဝ့ၢ်စ့ဖးအပူၤန့ၣ်လီၤ. အဝဲသ့ၣ်ဆိၣ်အၢဝ့ၢ်န့ၣ်, ဒီးအဝဲသ့ၣ်မၤဟးဂီၤဝ့ၢ်န့ၣ်ဒီးကိးအီၤလၢဝ့ၢ်ဃိၢ်မါလီၤ.",
			"18": "<sup>18</sup> ယူဒၤအပှၤဂီၢ်မုၢ်မၤန့ၢ်ဝ့ၢ်ဂါစၤဒီးအလီၢ်ကဝီၤ, ဝ့ၢ်အၤၡကလိၣ်ဒီးအလီၢ်ကဝီၤ, ဝ့ၢ်ဧ့ဘြိၣ်ဒီးအလီၢ်ကဝီၤန့ၣ်လီၤ.",
			"19": "<sup>19</sup> ယွၤအိၣ်ဒီးယူဒၤ, ဒီးအဝဲမၤန့ၢ်ကွံာ်ကစၢၢ်ကလိအထံ အကီၢ်ဒ်အတၢ်န့ၢ်သါ, ဘၣ်ဆၣ်နီၣ်ထီၣ်ကွံာ်ပှၤအိၣ်ဝဲ ဆိးဝဲလၢတၢ်ပၢၤခိၣ်တဖၣ်တသ့ဘၣ်, မ့ၢ်လၢအဝဲသ့ၣ်အိၣ်ဒီးအလ့ၣ်ကဟၣ်ထးတဖၣ်အဃိန့ၣ်လီၤ.",
			"20": "<sup>20</sup> ဒ်စီၤမိၤၡ့မၤလိာ်တ့ၢ်ဝဲအသိးတၢ်ဟ့ၣ်လီၤဝ့ၢ်ဃ့ဘြိၣ်ဆူ စီၤကၤလ့းန့ၣ်လီၤ. ဒီးအဝဲနီၣ်ထီၣ်ကွံာ်စီၤဧနးအဒူၣ်အထၢသၢဒူၣ်န့ၣ်လီၤ.",
			"21": "<sup>21</sup> မ့မ့ၢ်ဘံၣ်ယၤမံၣ်အဒူၣ်အပှၤဂီၢ်မုၢ်န့ၣ်တနီၣ်ထီၣ်ကွံာ်ပှၤယဘူၣ် ဖိတဖၣ်လၢအအိၣ်လၢဝ့ၢ်ယရူၤၡလ့ၣ်အပူၤန့ၣ်ဘၣ်. ဒီးပှၤယဘူၣ်ဖိတဖၣ်အိၣ်ဆိးဃုာ်ဒီးပှၤဘံၣ်ယၤမံၣ်ဖိတဖၣ်စး ထီၣ်လၢန့ၣ်လံၤလံၤန့ၣ်လီၤ.",
			"22": "<sup>22</sup> ဒီးအ့ဖရဲၣ်ဒီးမနၤၡ့ၤအဒူၣ်တဖၣ်လဲၤဒ်သိးအကဒုးဝ့ၢ်ဘ့ၤသ့လး န့ၣ်လီၤ. ဒီးယွၤမၤစၢၤအဝဲသ့ၣ်လီၤ.",
			"23": "<sup>23</sup> အကတီၢ်ဖဲန့ၣ်ဝ့ၢ်အံၤဘၣ်တၢ်ကိးအီၤလၢဝ့ၢ်လူးစးန့ၣ်လီၤ. အဝဲသ့ၣ်ဆှၢလီၤပှၤကွၢ်ဟုၣ်ကွၢ်စုးတၢ်တဖၣ်ဆူဝ့ၢ်န့ၣ်လီၤ.",
			"24": "<sup>24</sup> ဒီးအဝဲသ့ၣ်ထံၣ်ပှၤတဂၤလၢအဟးထီၣ်လၢဝ့ၢ်ပူၤဒီးစံးဘၣ်အီၤ, “ဒုးနဲၣ်ပှၤကျဲလၢပကလဲၤနုာ်ဆူဝ့ၢ်ပူၤတက့ၢ်ဒီးပတမၤဆါ နၤဘၣ်.”",
			"25": "<sup>25</sup> ဒီးအဝဲဒုးနဲၣ်အဝဲသ့ၣ်လၢကျဲ, ဒီးအ့ဖရဲၣ်ဒီးမနၤၡ့ၤအပှၤ ဂီၢ်မုၢ်မၤသံကွံာ်ကယဲၢ်ပှၤအိၣ်လၢဝ့ၢ်ပူၤဒီး ပျဲပူၤထဲပှၤတဂၤန့ၣ်ဒီးအဟံၣ်ဖိဃီဖိန့ၣ်လီၤ.",
			"26": "<sup>26</sup> ဒီးပှၤတဂၤန့ၣ်လဲၤဆူပှၤဃ့ၤသးဖိအကီၢ်ဒီးသူၣ်ထီၣ်ဝ့ၢ်တဝ့ၢ် ဒီးကိးအီၤလၢဝ့ၢ်လူးစးဒီးဝ့ၢ်န့ၣ်အမံၤအိၣ်တုၤမုၢ်မဆါတနံၤအံၤ န့ၣ်လီၤ.",
			"27": "<sup>27</sup> ဒီးမနၤၡ့ၤအဒူၣ်တနီၣ်ထီၣ်ကွံာ်ပှၤဂီၢ်မုၢ်လၢအအိၣ်ဝဲလၢဝ့ၢ် ဘ့ၤသၡၣ်, ဝ့ၢ်တၤနး, ဝ့ၢ်ဒိၢ်, ဝ့ၢ်ယံးဘျၣ်, ဝ့ၢ်မကံးဒိၤဒီးဝ့ၢ်ဖိလၢအအိၣ်ဘူး တဖၣ်အပူၤန့ၣ်ဘၣ်လီၤ. ဒီးပှၤကနၤဧၣ်ဖိတဖၣ်အိၣ်ဆိးဒီးအဝဲသ့ၣ်ဖဲတၢ်လီၢ်န့ၣ်လီၤ.",
			"28": "<sup>28</sup> ဒီးဖဲပှၤအံၣ်စရ့လးဖိတဖၣ်အဂံၢ်ဆူၣ်အဘါဆူၣ်ထီၣ်န့ၣ်, အဝဲသ့ၣ်မၤဆူၣ်ပှၤကနၤဧၣ်ဖိလၢကမၤတၢ်လၢအဝဲသ့ၣ်အဂီၢ်န့ၣ်လီၤ. ဘၣ်ဆၣ်ဒီးအဝဲသ့ၣ်တနီၣ်ထီၣ်ကွံာ်ဒံးပှၤကနၤဧၣ်ဖိခဲလၢာ်ဘၣ်လီၤ.",
			"29": "<sup>29</sup> ဒီးအ့ဖရဲၣ်အဒူၣ်တနီၣ်ထီၣ်ကွံာ်ပှၤကနၤဧၣ်ဖိလၢအအိၣ်လၢဝ့ၢ်က့စ့ၢ်အပူၤအဃိဒီး ပှၤကနၤဧၣ်ဖိတဖၣ်အိၣ်ဆိးဃုာ်ဒီးအဝဲသ့ၣ်ဖဲန့ၣ်လီၤ.",
			"30": "<sup>30</sup> ဒီးစဘူလိၣ်အဒူၣ်တနီၣ်ထီၣ်ကွံာ်ပှၤအိၣ်ဖဲဝ့ၢ်ကံဘြိၣ်ဒီးဝ့ၢ်နၤဟလိလးအပူၤဘၣ်အဃိ ပှၤကနၤဧၣ်ဖိလၢအအိၣ်ဆိးဃုာ်ဒီးအဝဲသ့ၣ်တဖၣ်ဖဲန့ၣ်, ဘၣ်တၢ်မၤဆူၣ်အီၤလၢကမၤတၢ်လၢအဝဲသ့ၣ်အဂီၢ်န့ၣ်လီၤ.",
			"31": "<sup>31</sup> ဒီးအၤၡ့ၢ်အဒူၣ်တနီၣ်ထီၣ်ကွံာ်ပှၤအိၣ်လၢဝ့ၢ်ဧးကိၤ, ဝ့ၢ်စံဒိၣ်, ဝ့ၢ်အၤဃလာ်, ဝ့ၢ်အၤကစံာ်, ဝ့ၢ်ဃ့လဘၤ, ဝ့ၢ်အဖံး, ဒီးဝ့ၢ်ရဃိာ်အပူၤန့ၣ်ဘၣ်လီၤ.",
			"32": "<sup>32</sup> ဒီးအၤၡ့ၢ်အပှၤဂီၢ်မုၢ်အိၣ်ဆိးဃုာ်ဒီးပှၤကနၤဧၣ်လၢအအိၣ်ဖဲ န့ၣ်တဖၣ်မ့ၢ်လၢတဟီထီၣ်ကွံာ်အဝဲသ့ၣ်ဘၣ်အဃိန့ၣ်လီၤ.",
			"33": "<sup>33</sup> ဒီးနးသၤလံအဒူၣ်တနီၣ်ထီၣ်ကွံာ်ပှၤအိၣ်လၢဝ့ၢ်ဘ့ၤသၡ့မ့ၣ် ဒီးဝ့ၢ်ဘ့ၤသၤနးအပူၤဘၣ်န့ၣ်လီၤ. ဒီးနးသၤလံအပှၤဂီၢ်မုၢ်အိၣ်ဆိးဃုာ်ဒီးပှၤကနၤဧၣ်ဖိလၢ အအိၣ်ဖဲန့ၣ်တဖၣ်ဒီးမၢဆူၣ်အဝဲသ့ၣ်လၢကမၤတၢ်လၢအဝဲသ့ၣ်အဂီၢ်န့ၣ်လီၤ.",
			"34": "<sup>34</sup> ဒီးပှၤအမိၢ်ဖိတဖၣ်မၢဆူၣ်ဒၣ်အဒူၣ်အပှၤဂီၢ်မုၢ်လဲၤဆူကစၢၢ်ကလိဒီးတပျဲအဝဲသ့ၣ်ဟဲလီၤဆူတၢ်ပၢၤခိၣ်ဘၣ်န့ၣ်လီၤ.",
			"35": "<sup>35</sup> ဒီးပှၤအမိၢ်ဖိတဖၣ်အိၣ်ဆိးထွဲဒံးဖဲဝ့ၢ်အးယၤလိၣ်ဒီးဝ့ၢ်ၡးလဘံၣ်အပူၤဒီးကစၢၢ်ဃ့ရ့းအလိၤန့ၣ်လီၤ. ဘၣ်ဆၣ်အ့ဖရဲၣ်ဒီးမနၤၡ့ၤအဒူၣ်ပာ်အီၤလၢအဝဲသ့ၣ်အတၢ်ပၢအဖီ လာ်ဒီးမၢဆူၣ်အီၤလၢကမၤတၢ်လၢအဝဲသ့ၣ်အဂီၢ်န့ၣ်လီၤ.",
			"36": "<sup>36</sup> ဒီးလၢဝ့ၢ်စ့လၤအကလံၤစိးန့ၣ်ပှၤအဒိၣ်ဖိအကီၢ်ဆၢအိၣ်ရဲၣ်လီၤအသး တုၤလၢဝ့ၢ်ဧးကရၤဘံၣ်တၢ်ဟဲနုာ်ဟးထီၣ်အကျဲန့ၣ်လီၤ."
		},
		"2": {
			"1": "<sup>1</sup> ဒီးယွၤအကလူးလဲၤတၢ်လၢဝ့ၢ်ကံးလကၤလးဆူဝ့ၢ်ဘိးကံၣ်ဒီး စံးဘၣ်ပှၤအံၣ်စရ့လးဖိတဖၣ်, “ယထုးထီၣ်သုလၢကီၢ်အဲၤကူပတူးအပူၤဒီးဆှၢသုဆူကီၢ်တဘ့ၣ် လၢယအၢၣ်လီၤအီလီၤတ့ၢ်ဒီးသုမိၢ်ပၢ်ဖံဖုလၢပျၢၤတဖၣ်လီၤ. ဒီးယစံး, ယတမၤဟးဂီၤယတၢ်အၢၣ်လီၤအီလီၤဒီးသုနီတစုဘၣ်.",
			"2": "<sup>2</sup> သုတဘၣ်မၤတၢ်အၢၣ်လီၤအီလီၤဒီးပှၤဂီၢ်မုၢ်အိၣ်လၢကီၢ်အံၤ အပူၤဘၣ်. သုကဘၣ်မၤလီၤပှီၢ်ကွံာ်အတၢ်လုၢ်လီၢ်တဖၣ်လီၤ. ဘၣ်ဆၣ်ဒီးသုတမၤဒ်ယစံးတ့ၢ်သုအသိးဘၣ်. သုမၤတၢ်လၢ အထီဒါယၤတခီလီၤ.",
			"3": "<sup>3</sup> မၤသးဒ်န့ၣ်ဒီးယစံးဘၣ်သုခဲအံၤလၢယတဟီထီၣ်ကွံာ်ဘၣ်ပှၤ ကလုာ်တဖၣ်အံၤလၢသုမဲာ်ညါဘၣ်. အဝဲသ့ၣ်ကကဲထီၣ်သုဒုၣ် သုဒါန့ၣ်လီၤ. ဒီးတၢ်ဘူၣ်ထီၣ်ဘါထီၣ်အဝဲသ့ၣ် အကစၢ်တဖၣ်န့ၣ်ကကဲထီၣ်ပျံၤသကွီၤလၢသုဂီၢ်လီၤ.”",
			"4": "<sup>4</sup> ဖဲယွၤအကလူးစံးတၢ်အံၤဝံၤဒီး, အံၣ်စရ့လးအပှၤဂီၢ်မုၢ်ခဲလၢာ်န့ၣ်ဟီၣ်ဝဲယၢၤဝဲ န့ၣ်လီၤ.",
			"5": "<sup>5</sup> ဒီးတၢ်လီၢ်န့ၣ်ဘၣ်တၢ်ကိးအီၤလၢဘိးကံၣ်န့ၣ်လီၤ. ဒီးအဝဲသ့ၣ်လုၢ်ထီၣ်တၢ်ဆူယွၤအအိၣ်ဖဲန့ၣ်လီၤ.",
			"6": "<sup>6</sup> ဒီးစီၤယိၤၡူပျၢ်အံၣ်စရ့လးအပှၤဂီၢ်မုၢ်လၢအကျဲဒၣ်ဝဲလဲၤ ဒ်သိးကဟံးန့ၢ်အတၢ်န့ၢ်သါဘၣ်ဃးဒီးဟီၣ်ခိၣ်ကဝီၤလၢတၢ်နီၤဖးန့ၢ်လၢအဂီၢ်စုာ်စုာ်န့ၣ်လီၤ.",
			"7": "<sup>7</sup> ဖဲစီၤယိၤၡူအိၣ်မူဒံးဝဲအဆၢကတီၢ်န့ၣ်ကီၢ်အံၣ်စရ့လးအပှၤ ဂီၢ်မုၢ်မၤယွၤအတၢ်မၤ, ဒီးဖဲအဝဲသံဝံၤအလီၢ်ခံန့ၣ်, အဝဲသ့ၣ်မၤထွဲဒံးဝဲဒ်န့ၣ်ဖဲပှၤခိၣ်ပှၤနၢ်တဖၣ်လၢအထံၣ်ဘၣ် ကယဲၢ်တၢ်အဒိၣ်အမုၢ်တဖၣ်လၢယွၤမၤတ့ၢ်လၢကီၢ်အံၣ်စရ့လးအဂီၢ်, လၢအမဲာ်ဒၣ်ဝဲအိၣ်မူဝဲအခါန့ၣ်လီၤ.",
			"8": "<sup>8</sup> ဒီးယွၤအခ့အပှၤစီၤနိၣ်အဖိခွါစီၤယိၤၡူသံဝဲဖဲအသးအိၣ် အနံၣ်တကယၤတဆံန့ၣ်လီၤ.",
			"9": "<sup>9</sup> အဝဲဘၣ်တၢ်ခူၣ်လီၤအီၤလၢအဟီၣ်ခိၣ်ကဝီၤဒၣ်ဝဲအပူၤဖဲ ဝ့ၢ်တံမနးဃ့ရ့းလၢအ့ဖရဲၣ်အကစၢၢ်ကလိ, အိၣ်လၢကစၢၢ်ကၤဧၣ်အကလံၤစိး တခီန့ၣ်လီၤ.",
			"10": "<sup>10</sup> ပှၤဒီတစိၤညါန့ၣ်သံဝဲဒီးပှၤလၢခံတစိၤသးပ့ၤနီၣ်ယွၤဒီး တၢ်လၢအမၤဝဲလၢပှၤအံၣ်စရ့လးဖိအဂီၢ်န့ၣ်လီၤ.",
			"11": "<sup>11</sup> တုၤနုၤတစုကီၢ်အံၣ်စရ့လးအပှၤဂီၢ်မုၢ်မၤတၢ်ဒဲးဘးထီဒါ ယွၤဒီးစးထီၣ်မၤဘဧၤလးအတၢ်န့ၣ်လီၤ.",
			"12": "<sup>12</sup> အဝဲသ့ၣ်ဆိတ့ၢ်ဘူၣ်ထီၣ်ဘါထီၣ်ယွၤ, လၢအမ့ၢ်အဝဲသ့ၣ် အမိၢ်ပၢ်ဖံဖုလၢပျၢၤတဖၣ်အကစၢ်ယွၤလၢအထုးထီၣ်အဝဲသ့ၣ် လၢကီၢ်အဲၤကူပတူးအပူၤ, ဒီးအဝဲသ့ၣ်စးထီၣ်ဘူၣ်ထီၣ်ဘါထီၣ်ကစၢ်အဂၤတဖၣ်, လၢအမ့ၢ်ပှၤဂီၢ်မုၢ်လၢအခိၣ်အဃၢၤတဖၣ်အကစၢ်တဖၣ်န့ၣ်လီၤ. အဝဲသ့ၣ်တီၤလီၤလၢကစၢ်တဖၣ်န့ၣ်အမဲာ်ညါဒီးမၤသးဒိၣ်ထီၣ် ကစၢ်ယွၤန့ၣ်လီၤ.",
			"13": "<sup>13</sup> ဒီးအဝဲသ့ၣ်ဆိကတီၢ်ဘူၣ်ထီၣ်ဘါထီၣ်ယွၤ, ဒီးမၤဘဧၤလးဒီးဧၡတြိးတဖၣ်အတၢ်န့ၣ်လီၤ.",
			"14": "<sup>14</sup> လၢတၢ်န့ၣ်အဃိယွၤအသးကဲၤထီၣ်ဘၣ်ပှၤအံၣ်စရ့လးဖိဒီးပျဲပှၤ ဂုာ်ဆူၣ်ပျီဆူၣ်တၢ် တဖၣ်ဒုးအီၤဒီးဂုာ်ဆူၣ်န့ၢ်အတၢ်လီၤ. ဒီးယွၤပျဲဒုၣ်ဒါအိၣ်ဝးတရံးတဖၣ်ဒိၣ်စိလၢအဝဲသ့ၣ်အဖီခိၣ် န့ၣ်လီၤ. ဒီးပှၤအံၣ်စရ့လးဖိတဖၣ်ဒီဒၣ်အိၣ်ပှိၤလီၤက့ၤအသးတန့ၢ်လၢၤဘၣ် န့ၣ်လီၤ.",
			"15": "<sup>15</sup> ဖဲအဝဲသ့ၣ်လဲၤဒုးတၢ်တဘျီဘျီလၢ်လၢ်န့ၣ်, ယွၤထီဒါအဝဲသ့ၣ်, ဒ်အစံးတ့ၢ်ဝဲအသိးန့ၣ်လီၤ. ဒီးအဝဲသ့ၣ်အိၣ်လၢတၢ်သးဟးဂီၤဖးဒိၣ်အပူၤန့ၣ်လီၤ.",
			"16": "<sup>16</sup> တုၤနုၤတစုယွၤဟ့ၣ်လီၤပှၤအံၣ်စရ့လးဖိတဖၣ်လၢခိၣ်နၢ်တဖၣ် လၢကအုၣ်က့ၤခီၣ်က့ၤအဝဲသ့ၣ်လၢပှၤဂုာ်ဆူၣ်ပျိဆူၣ်တၢ်တဖၣ်အစုပူၤန့ၣ်လီၤ.",
			"17": "<sup>17</sup> ဘၣ်ဆၣ်ဒီးပှၤအံၣ်စရ့လးဖိတဖၣ်တကနၣ်ဃုာ်အခိၣ်အနၢ်တဖၣ်ဘၣ်. ကီၢ်အံၣ်စရ့လးဖိအသးတတီဒီးယွၤဘၣ်ဒီးဘူၣ်ထီၣ်ဘါထီၣ်ကစၢ်အဂၤတဖၣ်န့ၣ်လီၤ. အဝဲသ့ၣ်အပၢ်တဖၣ်ဒိကနၣ်ယွၤအတၢ်မၤလိာ်တဖၣ်ဘၣ်ဆၣ်ဒီး ပှၤအသီတစိၤအံၤတမၤဘၣ်ဝဲဒ်န့ၣ်ဘၣ်လီၤ.",
			"18": "<sup>18</sup> ဖဲယွၤဟ့ၣ်လီၤပှၤအံၣ်စရ့လးဖိလၢခိၣ်နၢ်တဘျီလၢ်လၢ်န့ၣ်, ယွၤမၤစၢၤအီၤဒီးအုၣ်က့ၤခီၣ်က့ၤပှၤဂီၢ်မုၢ်လၢအဒုၣ်အဒါတဖၣ်အစုပူၤဖဲခိၣ်နၢ်တဂၤန့ၣ်အိၣ်မူဒံးဝဲအဆၢကတီၢ်န့ၣ်လီၤ. ယွၤသးကညီၤအဝဲသ့ၣ်မ့ၢ်လၢအဝဲသ့ၣ်ကအုကစွါဝဲလၢ အတၢ်နးတၢ်ဖှီၣ်ဒီးတၢ်မၤအၢမၤနးအပူၤအဃိန့ၣ်လီၤ.",
			"19": "<sup>19</sup> ဘၣ်ဆၣ်တုၤခိၣ်နၢ်တဂၤသံန့ၣ်, ပှၤဂီၢ်မုၢ်က့ၤကဒါက့ၤဆူ အကျဲလီၢ်လံၤတဖၣ်ဒီးမၤအသးအၢန့ၢ်ဒံးပှၤလၢအပူၤကွံာ် တစိၤန့ၣ်လီၤ. အဝဲသ့ၣ်မၤကစၢ်အဂၤတဖၣ်အတၢ်ဒီးဘူၣ်ထီၣ်ဘါထီၣ်အီၤန့ၣ်လီၤ. ဒီးအဝဲသ့ၣ်တဆိကတီၢ်လၢအကျဲအၢကျဲသီတဖၣ်န့ၣ်ဘၣ်လီၤ.",
			"20": "<sup>20</sup> အန့ၣ်တစုယွၤအသးကဲၤထီၣ်ဘၣ်ပှၤအံၣ်စရ့လးဖိစံးဝဲဒၣ်, “ပှၤတကလုာ်အံၤမၤဟးဂီၤကွံာ်တၢ်အၢၣ်လီၤအီလီၤလၢယမၤလိာ်တ့ၢ်အဝဲသ့ၣ် အမိၢ်ပၢ်ဖံဖုလၢပျၢၤတဖၣ်ဒ်သိးအကတိၢ်န့ၢ်ဝဲဒၣ်န့ၣ်လီၤ.",
			"21": "<sup>21</sup> မ့ၢ်လၢအဝဲသ့ၣ်တဒိကနၣ်ယကလုၢ်အဃိဒီးယတနီၣ်ထီၣ်ကွံာ်လၢၤဘၣ် ပှၤကလုာ်တဖၣ်လၢအအိၣ်လီၤတဲာ်ဒံးဝဲလၢကီၢ်ပူၤဖဲစီၤယိၤၡူသံအခါန့ၣ်ဘၣ်.",
			"22": "<sup>22</sup> ယကသူပှၤကလုာ်တဖၣ်ဒ်သိးယကသ့ၣ်ညါလၢမ့ၢ်ပှၤအံၣ်စရ့လးဖိတဖၣ်အံၤ ကပိာ်ယကျဲဒ်အမိၢ်ပၢ်ဖံဖုလၢပျၢၤတဖၣ်မၤတ့ၢ်ဝဲအသိး, မ့တမ့ၢ်တပိာ်ဘၣ်ဝဲအဂ့ၢ်န့ၣ်လီၤ.”",
			"23": "<sup>23</sup> လၢတၢ်န့ၣ်အဃိယွၤပျဲပှၤကလုာ်တဖၣ်လၢကအိၣ်ဒံးလၢကီၢ် အပူၤန့ၣ်လီၤ. ယွၤတပျဲစီၤယိၤၡူမၤနၢၤအဝဲသ့ၣ်မ့ၢ်ဂ့ၤ, နီၣ်ထီၣ်ကွံာ်အဝဲသ့ၣ်ဖဲစီၤယိၤၡူသံဝံၤအလီၢ်ခံတဘျီဃီ မ့ၢ်ဂ့ၤဘၣ်န့ၣ်လီၤ."
		},
		"3": {
			"1": "<sup>1</sup> မၤသးဒ်န့ၣ်ဒီးယွၤပာ်လီၤတဲာ်ပှၤကလုာ်တနီၤလၢကီၢ်ပူၤဒ်သိး ကမၤကွၢ်ပှၤအံၣ်စရ့လးဖိတဖၣ်လၢအတလဲၤခီဖျိဘၣ်ဒံးတၢ်ဒုး တၢ်ယၤလၢကီၢ်ကနၤဧၣ်အပူၤန့ၣ်လီၤ.",
			"2": "<sup>2</sup> အဝဲမၤတၢ်အံၤမ့ၢ်ဒ်သိးကသိၣ်လိပှၤအံၣ်စရ့လးဖိတစိၤဘၣ်တစိၤလၢတၢ်ဒုးတၢ်ယၤအဂ့ၢ်, လီၤဆီဒၣ်တၢ်ပှၤလၢအတလဲၤခီဖျိ ဘၣ်ဒံးတၢ်ဒုးတၢ်ယၤနီတဘျီဘၣ်တဖၣ်န့ၣ်လီၤ.",
			"3": "<sup>3</sup> ပှၤတဖၣ်လၢအအိၣ်လီၤတဲာ်လၢကီၢ်ပူၤမ့ၢ်ဝဲ, ပှၤဖလ့ၡသးဖိ အပဒိၣ်ယဲၢ်ဂၤ, ပှၤကနၤဧၣ်ဖိခဲလၢာ်, ပှၤစံဒိၣ်ဖိတဖၣ်, ဒီးပှၤဃံၤဝံဖိတဖၣ်လၢအအိၣ်ဆိးလၢလဘၤနိၣ်အကစၢၢ်ကလိအကျါ စးထီၣ်လၢကစၢၢ်ဘဧၤလးဃ့ရမိၣ်တုၤလၢဝ့ၢ်ဃမါသးအတၢ်ဟဲနုာ်ဟးထီၣ်အကျဲန့ၣ်လီၤ.",
			"4": "<sup>4</sup> အဝဲသ့ၣ်ကမ့ၢ်တၢ်မၤကွၢ်လၢပှၤအံၣ်စရ့လးဖိအဂီၢ်ဒ်သိး တၢ်ကထံၣ်ဘၣ်ဝဲလၢ ပှၤအံၣ်စရ့လးဖိတဖၣ်မ့ၢ်အဒိကနၣ်မ့တမ့ၢ် တဒိကနၣ်ဘၣ်တၢ်မၤလိာ်တဖၣ်လၢယွၤဟ့ၣ်လီၤတ့ၢ်အမိၢ်ပၢ်ဖံဖု လၢပျၢၤတဖၣ်ခီဖျိစီၤမိၤၡ့ အဂ့ၢ်န့ၣ်လီၤ.",
			"5": "<sup>5</sup> လၢတၢ်န့ၣ်အဃိကီၢ်အံၣ်စရ့လးအပှၤဂီၢ်မုၢ်အိၣ်ဝဲဆိးဝဲလၢပှၤကနၤဧၣ်ဖိ, ပှၤဃံၤဝံဖိ, ပှၤအမိၢ်ဖိ, ပှၤပရးစၤဖိဒီးပှၤယဘူၣ်ဖိတဖၣ်အကျါန့ၣ်လီၤ.",
			"6": "<sup>6</sup> ဒီးအဝဲသ့ၣ်ထီၣ်ဖိန့ၢ်မါလိာ်အသးဒီးပှၤကလုာ်တဖၣ်န့ၣ်, ဒီးဘူၣ်ထီၣ်ဘါထီၣ်အဝဲသ့ၣ်အကစၢ်တဖၣ်န့ၣ်လီၤ.",
			"7": "<sup>7</sup> ကီၢ်အံၣ်စရ့လးအပှၤဂီၢ်မုၢ်သးပ့ၤနီၣ်ကွံာ်အကစၢ်ယွၤ, ဒီးမၤတၢ်ဒဲးဘးထီဒါအီၤ, ဒီးဘူၣ်ထီၣ်ဘါထီၣ်ဘဧၤလးဒီး အၡ့ရၤအတၢ်ဂီၤတၢ်ဖီၣ်တဖၣ်လီၤ.",
			"8": "<sup>8</sup> မၤသးဒ်န့ၣ်ဒီးယွၤသးဒိၣ်ထီၣ်ပှၤအံၣ်စရ့လးဖိဒီးပျဲကီၢ်မ့းစပတၤမံအစီၤပၤကူၡၣ်ရံးၡၤသဲၣ် မၤနၢၤအဝဲသ့ၣ်ဒီးအဝဲပၢပှၤအံၣ်စရ့လးဖိဃိးနံၣ်န့ၣ်လီၤ.",
			"9": "<sup>9</sup> တုၤနုၤတစုပှၤအံၣ်စရ့လးဖိတဖၣ်ကိးထီၣ်ယွၤဒီးအဝဲဆှၢလီၤ ပှၤတဂၤလၢအမၤထူၣ်ဖျဲးထီၣ်အဝဲသ့ၣ်န့ၣ်လီၤ. ပှၤအံၤမ့ၢ်ဝဲစီၤကၤလ့းအပုၢ်ပိာ်ခွါစီၤကနးစးအဖိခွါ စီၤဧီၤသန့လးန့ၣ်လီၤ.",
			"10": "<sup>10</sup> ယွၤအသးလီၤဘၣ်လၢအဝဲအလိၤဒီးအဝဲကဲထီၣ်ပှၤအံၣ်စရ့လးဖိ အခိၣ်န့ၣ်လီၤ. စီၤဧီၤသန့လးလဲၤဒုးတၢ်ယၤတၢ်ဒီး ယွၤဟ့ၣ်အီၤတၢ်မၤနၢၤလၢကီၢ်မံးစပတၤမံအစီၤပၤအဖီခိၣ်လီၤ.",
			"11": "<sup>11</sup> ဒီးတၢ်မုာ်တၢ်ခုၣ်အိၣ်လၢကီၢ်ပူၤအနံၣ်လွံၢ်ဆံဝံၤအလီၢ်ခံ ဒီးစီၤဧီၤသန့လးသံဝဲဒၣ်န့ၣ်လီၤ.",
			"12": "<sup>12</sup> ကီၢ်အံၣ်စရ့လးအပှၤဂီၢ်မုၢ်မၤကဒီးတၢ်ဒဲးဘးထီဒါယွၤန့ၣ် လီၤ. လၢတၢ်အံၤအဃိယွၤဒုးဆူၣ်ထီၣ်ကီၢ်မိၤအးအစီၤပၤဧ့းကလိၣ် အဂံၢ်အဘါအါန့ၢ်ပှၤအံၣ်စရ့လးဖိန့ၣ်လီၤ.",
			"13": "<sup>13</sup> ဒီးစီၤပၤဧ့းကလိၣ်ပာ်ဖှိၣ်အသးဒီးပှၤအမိၢ်ဖိ, ဒီးပှၤဧမၤလ့းဖိ, ဒီးမၤနၢၤပှၤအံၣ်စရ့လးဖိဒီးမၤန့ၢ်ဝ့ၢ်ယရံၤဃိလၢအမ့ၢ် သ့ၣ်စူၣ်ပလိၣ်အဝ့ၢ်န့ၣ်လီၤ.",
			"14": "<sup>14</sup> ဒီးပှၤအံၣ်စရ့လးဖိတဖၣ်ဘၣ်တၢ်ပၢအီၤလၢစီၤပၤဧ့းကလိၣ် တဆံဃိးနံၣ်န့ၣ်လီၤ.",
			"15": "<sup>15</sup> တုၤနုၤတစုပှၤအံၣ်စရ့လးဖိတဖၣ်ကိးထီၣ်ယွၤဒီးအဝဲဆှၢလီၤ ပှၤတဂၤလၢကမၤထူၣ်ဖျဲးထီၣ်အဝဲသ့ၣ်န့ၣ်လီၤ. ပှၤအံၤမ့ၢ်ဝဲ ပှၤဘံၣ်ယၤမံၣ်ဖိစီၤက့ရၤအဖိခွါစီၤအ့ဟူာ်န့ၣ်လီၤ. ဒီးစီၤအ့ဟူာ်မ့ၢ်ပှၤအစုဆူၣ်လၢစုစ့ၣ်တခီန့ၣ်လီၤ. အံၣ်စရ့လးအပှၤဂီၢ်မုၢ်ဆှၢလီၤစီၤအ့ဟူာ်ဆူကီၢ်မိၤအးအစီၤ ပၤစီၤဧ့းကလိၣ်အအိၣ်ဃုာ်ဒီးတၢ်ဟ့ၣ်တဖၣ်လၢအဂီၢ်န့ၣ်လီၤ.",
			"16": "<sup>16</sup> စီၤအ့ဟူာ်မၤနးအကနၣ်အ့ၣ်ခံခီလိာ်လၢအထီအိၣ်တပျၢ်တဘ့ၣ်လၢအဂီၢ်လီၤ. အဝဲစၢထီၣ်နးန့ၣ်လၢအကံၣ်ဒုၣ်အထွဲအလိၤလၢ အတၢ်ကူတၢ်သိးအဖီလာ်လီၤ.",
			"17": "<sup>17</sup> အန့ၣ်ဝံၤဒီးအဝဲလဲၤစိာ်တၢ်ဟ့ၣ်တဖၣ်ဆူစီၤပၤဧ့းကလိၣ်လၢ အမ့ၢ်ပှၤအဘီၣ်ဒိၣ်မးတဂၤအအိၣ်န့ၣ်လီၤ.",
			"18": "<sup>18</sup> ဖဲစီၤအ့ဟူာ်ဟ့ၣ်လီၤအီၤလၢတၢ်ဟ့ၣ်တဖၣ်ဝံၤန့ၣ်အဝဲတဲဘၣ်ပှၤ လၢအစိာ်တၢ်ဟ့ၣ်တဖၣ်လၢကက့ၤကဒါက့ၤဆူဟံၣ်န့ၣ်လီၤ.",
			"19": "<sup>19</sup> ဘၣ်ဆၣ်ဒီးစီၤအ့ဟူာ်အကစၢ်ဒၣ်ဝဲဃၣ်ကဒါက့ၤအသးဖဲလၢၢ်စိးပျၤအသးတဖၣ် အလီၢ်ဘူးဒီးဝ့ၢ်ကံးလကၤလးဒီးက့ၤကဒါက့ၤဝဲ ဆူစီၤပၤဧ့းကလိၣ်အအိၣ်ဒီးစံး, “စီၤပၤဖးဒိၣ်ဧၢ, ယအိၣ်ဒီးတၢ်ကစီၣ်ခူသူၣ်တမံၤလၢနဂီၢ်န့ၣ်လီၤ.” လၢတၢ်န့ၣ်အဃိစီၤပၤဟ့ၣ်လီၤအကလုၢ်ဆူအခ့အပှၤတဖၣ်အအိၣ်, “ပာ်တီၢ်ပှၤထဲခံဂၤဧိၤတက့ၢ်”. ဒီးအခ့အပှၤတဖၣ်ဟးထီၣ် ကွံာ်ဝဲခဲလၢာ်လီၤ.",
			"20": "<sup>20</sup> အန့ၣ်တစုဖဲစီၤပၤဆ့ၣ်နီၤထဲတဂၤဧိၤလၢတၢ်ကိၢ်ခါအနီ, ဒၢးလၢတၢ်ခိၣ်ဒုးအဖီခိၣ်အပူၤအခါန့ၣ်, စီၤအ့ဟူာ်လဲၤဃီၤဆူအအိၣ်ဒီးစံးဘၣ်အီၤ, “ယအိၣ်ဒီးယွၤအတၢ်ကစီၣ်တမံၤလၢနဂီၢ်လီၤ.” ဒီးစီၤပၤဆၢထၢၣ်ဝဲလီၤ.",
			"21": "<sup>21</sup> စီၤအ့ဟူာ်ထုးထီၣ်နးလၢအအိၣ်လၢအကံၣ်ဒုၣ်အထွဲတကပၤန့ၣ် လၢအစုစ့ၣ်ဒီးဆဲးဖျိစီၤပၤအဟၢဖၢန့ၣ်လီၤ.",
			"22": "<sup>22</sup> ဒီးနးဒီဘ့ၣ်ညါလဲၤနုာ်ဃုာ်ဒီးအတိၢ်ခဲလၢာ်ဒီးအဟၢဖၢအသိကးဘၢနးန့ၣ်လီၤ. စီၤအ့ဟူာ်တထုးထီၣ်ကဒါက့ၤနးလၢစီၤပၤ အဟၢဖၢအပူၤဘၣ်, ဒီးနးန့ၣ်ဆဲးဖျိအသးတုၤလၢအချၢ, ဒီးတၢ်ဘၣ်အၢဘၣ်သီတဖၣ်ဟဲထီၣ်ဝဲန့ၣ်လီၤ.",
			"23": "<sup>23</sup> စီၤအ့ဟူာ်ဟးထီၣ်ဆူတၢ်ချၢဒီးကးတံာ်တြဲၤဒီးဝံာ်တံၢ်ဝဲ လၢနီၣ်ဝံာ်န့ၣ်လီၤ.",
			"24": "<sup>24</sup> ဒီးတုၤစီၤအ့ဟူာ်ဟးထီၣ်ကွံာ်ဝံၤဒီးတၢ်ခ့တၢ်ပှၤတဖၣ်ဟဲက့ၤဒီးထံၣ်ဝဲလၢတြဲၤကးတံာ်အသးလီၤ. ဘၣ်ဆၣ်ဒီးအဝဲသ့ၣ်ဆိကမိၣ်ဒၣ်ဝဲလၢစီၤပၤအိၣ်လၢဒၢးပူၤဒီး အိၣ်ဘှံးအိၣ်သါန့ၣ်လီၤ.",
			"25": "<sup>25</sup> အဝဲသ့ၣ်အိၣ်ခိးဝဲယံာ်တုၤအဆိကမိၣ်ဝဲလၢကြၢးလဲၤနုာ်လံဘၣ်ဆၣ်ဒီး ဖဲစီၤပၤတအိးထီၣ်တြဲၤန့ၣ်အဝဲသ့ၣ်ဟံးန့ၢ်နီၣ်ဝံာ်ခံဒီးအိးထီၣ်ဝဲလီၤ. ဒီးဖဲန့ၣ်အဝဲသ့ၣ်အကစၢ်လီၤဃံၤသံဝဲလၢသ့ၣ်ဘၣ်ခိၣ်န့ၣ်လီၤ.",
			"26": "<sup>26</sup> စီၤအ့ဟူာ်ဟးထီၣ်ကွံာ်ဖဲအဝဲသ့ၣ်အိၣ်ခိးဒံးတၢ်အဖၢမုၢ်လီၤ. အဝဲလဲၤခီပတာ်လၢၢ်စိးပျၤသးအလီၢ်ဒီးဃ့ၢ်ပူၤဖျဲးဝဲဆူဝ့ၢ်စ့ဧ့ၢ်ရၤ အပူၤလီၤ.",
			"27": "<sup>27</sup> ဖဲအဝဲတုၤဆူကီၢ်အ့ဖရဲၣ်ကစၢၢ်ကလိဒီး, အဝဲအူထီၣ်ကွဲၤဒ်သိးကကိးဃီၤကီၢ်အံၣ်စရ့လးအပှၤပိာ်ခွါတဖၣ်လၢကလဲၤထီၣ်ဒုးတၢ်အဂီၢ်လီၤ. ဒီးအဝဲဆှၢပှၤတဖၣ်န့ၣ်ဆူတၢ်ပၢၤခိၣ်န့ၣ်လီၤ.",
			"28": "<sup>28</sup> အဝဲစံးဝဲ, “ပိာ်ယခံတက့ၢ်. ယွၤဟ့ၣ်လီၤသုတၢ်မၤနၢၤလၢ သုဒုၣ်သုဒါပှၤမိၤအးဖိတဖၣ်အဖီခိၣ်လံ.” မၤသးဒ်န့ၣ်ဒီးအဝဲသ့ၣ်ပိာ်ထီၣ်စီၤအ့ဟူာ်အခံ ဒီးမၤန့ၢ်တၢ်လီၢ်တတီၤဖဲပှၤမိၤအးဖိတဖၣ်ကခီထံကျိယၢ်ဒ့ၣ်န့ၣ်လီၤ. အဝဲသ့ၣ်တပျဲဘၣ်ပှၤကခီဂာ်တၢ်နီတဂၤဘၣ်န့ၣ်လီၤ.",
			"29": "<sup>29</sup> လၢမုၢ်နံၤအဝဲန့ၣ်, အဝဲသ့ၣ်မၤသံပှၤမိၤအးအသုးဖိလၢအဂ့ၤကတၢၢ်တကလးဒီးပှၤတပူၤဖျဲးဘၣ်နီတဂၤဘၣ်.",
			"30": "<sup>30</sup> ဒီးလၢနံၤအဝဲန့ၣ်ပှၤအံၣ်စရ့လးဖိမၤနၢၤကွံာ်ပှၤမိၤအးဖိ ဒီးဖဲန့ၣ်တၢ်မုာ်တၢ်ခုၣ်အိၣ်လၢကီၢ်အပူၤအနံၣ်ဃိးဆံန့ၣ်လီၤ.",
			"31": "<sup>31</sup> ပှၤခိၣ်ပှၤနၢ်လၢခံတဂၤန့ၣ်မ့ၢ်ဝဲစီၤဧးနးအဖိခွါစီၤၡးမကၢ်န့ၣ်လီၤ. အဝဲစ့ၢ်ကီးမၤပူၤဖျဲးပှၤအံၣ်စရ့လးဖိခီဖျိအမၤသံပှၤ ဖလ့ၡသးဖိအဂၤဃုကယၤ လၢနီၣ်ဆဲးကျီၢ်တဘီန့ၣ်လီၤ."
		},
		"4": {
			"1": "<sup>1</sup> ဖဲစီၤအ့ဟူာ်သံဝံၤအလီၢ်ခံန့ၣ်အံၣ်စရ့လးအပှၤဂီၢ်မုၢ် မၤကဒီးတၢ်ဒဲးဘးထီဒါယွၤန့ၣ်လီၤ.",
			"2": "<sup>2</sup> လၢတၢ်န့ၣ်အဃိယွၤပျဲကနၤဧၣ်အစီၤပၤယၤဘံၣ်လၢအပၢတၢ်ဖဲ ဝ့ၢ်ဃါစိၢ်အပူၤ, လၢအကမၤနၢၤအဝဲသ့ၣ်န့ၣ်လီၤ. အဝဲအသုးခိၣ်ဖးဒိၣ်မ့ၢ်ဝဲစီၤစံစရၤလၢအအိၣ်လၢဝ့ၢ်ဃရိၡ့းဘၣ်ဃး ဒီးပှၤကလုာ်ဂၤတဖၣ်န့ၣ်လီၤ.",
			"3": "<sup>3</sup> စီၤပၤယၤဘံၣ်အိၣ်ဒီးလ့ၣ်ကဟၣ်ဒုးသုးထးအဆိခွံကယၤ, ဒီးအဝဲပၢအံၣ်စရ့လးအပှၤဂီၢ်မုၢ်လၢတၢ်အၢတၢ်သီဒီး တၢ်မၤအၢမၤနးဖးဒိၣ်အပူၤအနံၣ်ခံဆံန့ၣ်လီၤ. တုၤနုၤတစုအံၣ်စရ့လးအပှၤဂီၢ်မုၢ်ကိးပသူထီၣ်ဆူယွၤအအိၣ် လၢတၢ်မၤစၢၤအဂီၢ်န့ၣ်လီၤ.",
			"4": "<sup>4</sup> ဒီးစီၤလံးပံအမါနီၢ်ဒဘိရၤမ့ၢ်ဝံမုၣ်တဂၤလၢအမၤတၢ်ဒ်ပှၤစံၣ်ညီၣ်ကွီၢ်တဂၤ လၢပှၤအံၣ်စရ့လးဖိတဖၣ်အဂီၢ်ဖဲအကတီၢ်န့ၣ်လီၤ.",
			"5": "<sup>5</sup> အဝဲညီနုၢ်ဆ့ၣ်နီၤလၢသ့ၣ်စူၣ်ပလိၣ်တထံးအဖီလာ်ဖဲဝ့ၢ်ရၤမါ ဒီးဝ့ၢ်ဘ့ၤသ့လးအဘၢၣ်စၢၤလၢအ့ဖရဲၣ်ကစၢၢ်ကလိ, ဒီးအံၣ်စရ့လးအပှၤဂီၢ်မုၢ်ဘၣ်လဲၤဖဲန့ၣ် လၢအဝဲတၢ်စံၣ်ညီၣ်နီၤဖးအဂီၢ်န့ၣ်လီၤ.",
			"6": "<sup>6</sup> တနံၤန့ၣ်အဝဲမၢပှၤလဲၤကိးစီၤအဘံနိၣ်အဖိခွါစီၤဘါရးအိၣ် လၢဝ့ၢ်က့ဒ့ၣ်လၢကီၢ်နးသးလံအပူၤဒီးစံးဘၣ်အီၤ, “ယွၤ, အံၣ်စရ့လးအကစၢ်ယွၤဟ့ၣ်လီၤနၤတၢ်မၤလိာ်တထံၣ်အံၤလီၤ. ဟံးန့ၢ်ပှၤနးသၤလံဖိဒီးပှၤစဘူလိၣ်ဖိအဒူၣ်အကျါအဂၤတကလး ဒီးဆှၢအီၤဆူကစၢၢ်တၤဘိၢ်တက့ၢ်.",
			"7": "<sup>7</sup> ဒီးယကဒုးဟဲစီၤပၤယၤဘံၣ်အသုးမုၢ်အသုးခိၣ်ဖးဒိၣ်စီၤစံစရၤ လၢကဒုးတၢ်ဒီးနၤဖဲထံကျိကံၡိၣ်န့ၣ်လီၤ. အဝဲအိၣ်ဒီးလ့ၣ်ကဟၣ်ဒုးသုးဒီးပှၤသုးဖိတဖၣ်လီၤ. ဘၣ်ဆၣ်ဒီးယကဟ့ၣ်နၤလၢတၢ်မၤနၢၤကွံာ်အီၤန့ၣ်လီၤ.”",
			"8": "<sup>8</sup> ဒီးစီၤဘါရးစံးဆၢအီၤ, “နမ့ၢ်လဲၤတၢ်ဒီးယၤန့ၣ်ယကလဲၤယဲလီၤ. ဘၣ်ဆၣ်ဒီးနမ့ၢ်တလဲၤတၢ်ဒီးယၤန့ၣ်ယတလဲၤဘၣ်.”",
			"9": "<sup>9</sup> နီၢ်ဒဘိရၤစံးဆၢဝဲဒၣ်, “ဂ့ၤလံ. ယကလဲၤဒီးနၤလီၤ. ဘၣ်ဆၣ်ဒီးနတမၤန့ၢ်တၢ်မၤနၢၤအတၢ်လၤကပီၤအံၤဘၣ်. အဂ့ၢ်ဒ်အံၤ, ကစၢ်ယွၤကဟ့ၣ်လီၤစီၤစံစရၤဆူပိာ်မုၣ်တဂၤအစုပူၤန့ၣ်လီၤ.”",
			"10": "<sup>10</sup> လၢတၢ်န့ၣ်အဃိစီၤဘါရးကိးန့ၢ်ပှၤစဘူလိၣ်အဒူၣ်, ဒီးပှၤနးသၤလံအဒူၣ်တဖၣ်ဆူက့ဒ့ၣ် ဒီးပှၤပိာ်ခွါအဂၤတကလးပိာ်ထီၣ်အခံလီၤ. ဒီးနီၢ်ဒဘိရၤလဲၤဃုာ်ဒီးအီၤန့ၣ်လီၤ.",
			"11": "<sup>11</sup> ဖဲအကတီၢ်အဝဲန့ၣ်, ပှၤက့ၣ်ဖိစီၤဃ့ဘ့ၢ်သူၣ်ထီၣ်အဒဲဘူးဒီးက့ဒ့ၣ်, ဖဲပျီစၤဧနဲၣ်အသ့ထိးဖၣ်တထံးအဃၢၤန့ၣ်လီၤ. အဝဲဟးဖးတ့ၢ်ဒီးပှၤက့ၣ်ဖိအဂၤတဖၣ်လၢအမ့ၢ်စီၤမိၤၡ့အမံၤပှၢ်စီၤဃိဘာ်အစၢၤအသွဲၣ်တဖၣ်န့ၣ်လီၤ.",
			"12": "<sup>12</sup> ဖဲစီၤစံစရၤသ့ၣ်ညါလၢစီၤဘါရးလဲၤထီၣ်ဆူကစၢၢ်တၤဘိၢ်အလိၤန့ၣ်ဒီး,",
			"13": "<sup>13</sup> အဝဲကိးဖှိၣ်အလ့ၣ်ကဟၣ်ဒုးသုးထးအဆိခွံကယၤဒီးအပှၤတဖၣ်ခဲလၢာ်ဒီး ဆှၢအီၤစးထီၣ်လၢပှၤကလုာ်ဂၤတဖၣ်အဝ့ၢ်ဃရိၡ့းတုၤဆူ ထံကျိကံၡိၣ်န့ၣ်လီၤ.",
			"14": "<sup>14</sup> တုၤနုၤတစုနီၢ်ဒဘိရၤစံးဘၣ်စီၤဘါရး, “လဲၤတက့ၢ်. ယွၤဆှၢနၤလီၤ. တနံၤအံၤအဝဲဟ့ၣ်လီၤနၤတၢ်မၤနၢၤလၢစီၤစံစရၤအဖီခိၣ်လီၤ.” မၤသးဒ်န့ၣ်ဒီးစီၤဘါရးဟဲလီၤလၢကစၢၢ်တၤဘိၢ်အဒီခိၣ်ဃုာ်ဒီးအပှၤတကလးဂၤန့ၣ်လီၤ.",
			"15": "<sup>15</sup> ဖဲစီၤဘါရးဒုးတၢ်ဃုာ်ဒီးအသုးမုၢ်န့ၣ်ယွၤမၤသဘံၣ်ဘုၣ်စီၤစံစရၤ အလ့ၣ်ကဟၣ်ဒုးသုးတဖၣ်ဒီးအပှၤသုးဖိတဖၣ်လီၤ. စီၤစံစရၤစံၣ်လီၤလၢအလ့ၣ်ကဟၣ်ဒုးသုးအဖီခိၣ်ဒီးဃ့ၢ်ဝဲလၢအခီၣ်လီၤ.",
			"16": "<sup>16</sup> စီၤဘါရးလူၤထွဲလ့ၣ်ကဟၣ်ဒုးသုးတဖၣ်ဒီးပှၤသုးဖိတဖၣ်အခံ တုၤဆူပှၤကလုာ်ဂၤတဖၣ်အဝ့ၢ်ဃရိၡ့းဒီးစီၤစံစရၤအသုးမုၢ် ဒီဖုဘၣ်တၢ်မၤသံကွံာ်အီၤခဲလၢာ်လီၤ. ပှၤတအိၣ်လီၤတဲာ်ဘၣ်နီတဂၤဘၣ်.",
			"17": "<sup>17</sup> စီၤစံစရၤဃ့ၢ်နုၢ်ဆူပှၤက့ၣ်ဖိစီၤဃ့ဘ့ၢ်အမါနီၢ်ယဧ့လး အဒဲပူၤလီၤ. အဂ့ၢ်ဒ်အံၤ, ဝ့ၢ်ဃါစိၢ်အစီၤပၤယၤဘံၣ်မၤတ့ၢ်တၢ်ဃူတၢ်ဖိးဒီးပှၤဃ့ဘ့ၢ်အဒူၣ်ဖိထၢဖိ န့ၣ်လီၤ.",
			"18": "<sup>18</sup> နီၢ်ယဧ့လးလဲၤထီၣ်သဂၢၢ်စီၤစံစရၤဒီးစံးဘၣ်အီၤ, “တၢ်ဒိၣ်ဧၢ, ဟဲနုာ်ဆူယဒဲပူၤတက့ၢ်. ပျံၤတၢ်တဂ့ၤ”. မၤသးဒ်န့ၣ်ဒီးအဝဲလဲၤနုာ်ဝဲဒၣ်လီၤ. ဒီးပိာ်မုၣ်န့ၣ်လုးဘၢအီၤလၢယၣ်တဘ့ၣ်လီၤ.",
			"19": "<sup>19</sup> ဒီးအဝဲစံးဘၣ်ပိာ်မုၣ်န့ၣ်, “ဟ့ၣ်ဒုးအီယၤလၢထံတလီခီတက့ၢ်. တၢ်သူယသးလၢထံလီၤ”. ပိာ်မုၣ်န့ၣ်အိးထီၣ်ထၢၣ်တၢ်ဖံးလၢတၢ်ဒၢနုာ်တၢ်နုၢ်ထံ ဒီးဒုးအီအီၤဝံၤလုးဘၢကဒါက့ၤကဒီးအီၤန့ၣ်လီၤ.",
			"20": "<sup>20</sup> တုၤနုၤတစုအဝဲစံးဘၣ်ပိာ်မုၣ်န့ၣ်, “ဆၢထၢၣ်ဖဲဒဲအကျဲစၢၤ န့ၣ်, ဒီးပှၤတဂၤဂၤမ့ၢ်သံကွၢ်နၤလၢမ့ၢ်ပှၤအိၣ်ဖဲအံၤတဂၤဂၤဧါန့ၣ်, စံးလၢတအိၣ်ဘၣ်န့ၣ်တက့ၢ်.”",
			"21": "<sup>21</sup> စီၤစံစရၤလီၤဘှံးလီၤတီၤတုၤဒၣ်လဲာ်အဝဲမံဘၣ်အသးလၢတၢ်မံယိာ်အပူၤလီၤ. တုၤနုၤတစုနီၢ်ယဧ့လးဟံးန့ၢ်ခံၣ်ခူၣ်တဘိဒီးဒဲအနီၣ်စဲတဘိ ဝံၤလဲၤဝဲကယီကယီဆူအအိၣ် ဒီးတီၢ်နုာ်နီၣ်ခိၣ်စူန့ၣ်လိၤလိၤဖဲအနၢ်သက့ၤထံးတုၤအဖျိကွံာ် ဒီးဆဲးတံၢ်အသးလၢဟီၣ်ခိၣ်န့ၣ်လီၤ.",
			"22": "<sup>22</sup> ဖဲစီၤဘါရးဟဲလူၤဃုစီၤစံစရၤန့ၣ်, နီၢ်ယဧ့လးဟဲထီၣ်သဂၢၢ်အီၤဒီးစံးဘၣ်အီၤ, “ဟဲဖဲအံၤတက့ၢ်. ယကဒုးနဲၣ်နၤပှၤလၢနဃုအီၤတဂၤန့ၣ်လီၤ.” မၤသးဒ်န့ၣ်ဒီးအဝဲလဲၤပိာ်ထွဲပိာ်မုၣ်န့ၣ်အခံ, ဒီးထံၣ်ဘၣ်စီၤစံစရၤသံလၢဟီၣ်ခိၣ်လိၤအိၣ်ဒီးနီၣ်ပျၤဆဲးဖျိအခိၣ်န့ၣ်လီၤ.",
			"23": "<sup>23</sup> ဒီးလၢမုၢ်တနံၤန့ၣ်ကစၢ်ယွၤဟ့ၣ်ပှၤအံၣ်စရ့လးဖိတဖၣ်လၢတၢ်မၤနၢၤလၢ ပှၤကနၤဧၣ်ဖိအစီၤပၤစီၤယၤဘံၣ်အဖီခိၣ်န့ၣ်လီၤ.",
			"24": "<sup>24</sup> ဒီးအဝဲသ့ၣ်မၤဒၢၣ်အီၤယံာ်ထီၣ်ဆူၣ်ထီၣ်တုၤအမၤဟးဂီၤကွံာ်အီၤတစုန့ၣ်လီၤ."
		},
		"5": {
			"1": "<sup>1</sup> ဒီးလၢမုၢ်တနံၤန့ၣ်နီၢ်ဒဘိရၤဒီးစီၤအဘံနိၣ်အဖိခွါစီၤဘါရး သးဝံၣ်တၢ်သးဝံၣ်အံၤန့ၣ်လီၤ.",
			"2": "<sup>2</sup> စံးထီၣ်ပတြၢၤယွၤတက့ၢ်. ပှၤအံၣ်စရ့လးဖိတဖၣ်ပာ်လီၤအသးလၢကဒုးတၢ်ဒီး ပှၤဂီၢ်မုၢ်ဟ့ၣ်လီၤအသးလၢတၢ်သူၣ်အိၣ်သးအိၣ်ဒီးလၢတၢ်သးခုအပူၤန့ၣ်လီၤ.",
			"3": "<sup>3</sup> ဒိကနၣ်တက့ၢ်, သုဝဲစီၤပၤသ့ၣ်ဧၢ, ပာ်သူၣ်ပာ်သးတက့ၢ်, သုဝဲပဒိၣ်သ့ၣ်ဧၢ, ယကသးဝံၣ်တၢ်ဒီးဒ့တနၢ် ဆူယွၤ, အံၣ်စရ့လးအကစၢ်အအိၣ်န့ၣ်လီၤ.",
			"4": "<sup>4</sup> ယွၤဧၢ, ဖဲနဟးထီၣ်လၢကစၢၢ်စ့ဧၢ်, ဖဲနဟဲထီၣ်လၢကီၢ်အဒိၣ်ပူၤန့ၣ်, ဟီၣ်ခိၣ်ဟူးဝးဝဲ, ဒီးတၢ်စူၤလီၤလၢမူကပိာ်လိၤလီၤ. မ့ၢ်ဝဲလီၤ. တၢ်အၢၣ်တဖၣ်ဒုးစူၤလီၤထံန့ၣ်လီၤ.",
			"5": "<sup>5</sup> ကစၢၢ်ကလိတဖၣ်ဟူးဝးဝဲလၢကစၢၢ်စံၤနါအကစၢ်ယွၤ အမဲာ်ညါ, လၢယွၤ, အံၣ်စရ့လးအကစၢ်အမဲာ်ညါန့ၣ်လီၤ.",
			"6": "<sup>6</sup> လၢစီၤဧးနးအဖိခွါစီၤၡးမကၢ်အမုၢ်နံၤတဖၣ်လၢ နီၢ်ယဧ့လးအမုၢ်နံၤတဖၣ်အပူၤ, ပှၤလဲၤသကိးတၢ်ဒီဖုတဖၣ်တလဲၤခီဖျိလၢၤကီၢ်န့ၣ် အပူၤဘၣ်. ဒီးပှၤလဲၤတၢ်ဖိတဖၣ်သူဝဲကျဲအဂၤတဖၣ်န့ၣ်လီၤ.",
			"7": "<sup>7</sup> ကီၢ်အံၣ်စရ့လးအဝ့ၢ်တဖၣ်အိၣ်သယုၢ်ဝဲ, နီၢ်ဒဘိရၤဧၢ, အဝဲသ့ၣ်အိၣ်သယုၢ်ဝဲတုၤနဟဲတစု, နဟဲနဲဒ်မိၢ်တဂၤအသိးလၢအံၣ်စရ့လးအဂီၢ်န့ၣ်လီၤ.",
			"8": "<sup>8</sup> ဒီးဖဲပှၤအံၣ်စရ့လးဖိဃုထၢကစၢ်အသီတဖၣ်န့ၣ်, တၢ်ဒုးတၢ်ယၤအိၣ်ထီၣ်လၢကီၢ်န့ၣ်အပူၤလီၤ. လၢအံၣ်စရ့လးပိာ်ခွါလွံၢ်ကလးအကျါမ့ၢ်ပှၤစိာ်ကတီၤမ့ၢ်ဂ့ၤ, ဘီမ့ၢ်ဂ့ၤတဂၤဂၤန့ၣ်ဧါ.",
			"9": "<sup>9</sup> ယသးလဲၤဃုာ်ဒီးအံၣ်စရ့လးအသုးခိၣ်တဖၣ်, ဃုာ်ဒီးပှၤဂီၢ်မုၢ်လၢအသူၣ်အိၣ်သးအိၣ်ဟ့ၣ်လီၤသးလၢတၢ်သးခု အပူၤန့ၣ်လီၤ. စံးထီၣ်ပတြၢၤယွၤတက့ၢ်.",
			"10": "<sup>10</sup> တဲတၢ်ဂ့ၢ်န့ၣ်, သုဝဲလၢအဒိးကသ့ၣ်ယီၤဝါတဖၣ်, သုဝဲလၢအဆ့ၣ်နီၤလၢကသ့ၣ်အဂီၤကၢ်အလိၤတဖၣ်, ဒီးသုဝဲလၢအလဲၤတၢ်တပူၤလၢ်လၢ်သ့ၣ်ဧၢ.",
			"11": "<sup>11</sup> ဒိကနၣ်တက့ၢ်. ပှၤဂီၢ်မုၢ်လၢအသီၣ်အသဲဝးတရံးထံပူၤတဖၣ်န့ၣ် စံၣ်ဃဲၤတဲဃဲၤယွၤအတၢ်မၤနၢၤတဖၣ်, အံၣ်စရ့လးအပှၤဂီၢ်မုၢ်အတၢ်မၤနၢၤတဖၣ်န့ၣ်လီၤ. အန့ၣ်ဝံၤဒီးယွၤအပှၤဂီၢ်မုၢ်ဟးထီၣ်ဝဲလၢအဝ့ၢ်တဖၣ်ဒီးလဲၤတၢ်လီၤ.",
			"12": "<sup>12</sup> ဆှၢဆူညါ, နီၢ်ဒဘိရၤဧၢ, ဆှၢဆူညါတက့ၢ်. ဆှၢဆူညါ, သးဝံၣ်ထီၣ်တၢ်သးဝံၣ်တယုၢ်, ဆှၢဆူညါတက့ၢ်. လဲၤထီၣ်ဆူညါ, စီၤအဘံနိၣ်အဖိခွါစီၤဘါရးဧၢဆှၢပှၤလၢတၢ်စိာ်မၢကဲကုၢ်အီၤတဖၣ်တက့ၢ်.",
			"13": "<sup>13</sup> တုၤနုၤတစုပှၤအသူၣ်တီအသးလိၤတဖၣ်ဟဲလီၤဆူအခိၣ်အနၢ်တဖၣ်အအိၣ်, ယွၤအပှၤဂီၢ်မုၢ်ဟဲဆူအအိၣ်, အိၣ်ကတဲာ်ကတီၤသးလၢတၢ်ဒုးအဂီၢ်လီၤ.",
			"14": "<sup>14</sup> အဝဲသ့ၣ်ဟဲဝဲလၢအ့ဖရဲၣ်, ပှၤတဖၣ်လၢအိၣ်ဆိးဝဲလၢကီၢ်ဧမၤလ့း, လၢဘံၣ်ယၤမံၣ်အဒူၣ်ဒီးအပှၤဂီၢ်မုၢ်အလီၢ်ခံလီၤ. သုးခိၣ်ဖးဒိၣ်တဖၣ်ဟဲဝဲလၢကီၢ်မၤကံၢ်, ဒီးသုးခိၣ်သုးနၢ်တဖၣ်ဟဲဝဲလၢကီၢ်စဘူလိၣ်လီၤ.",
			"15": "<sup>15</sup> ယံးစၣ်ကၢ်အပှၤခိၣ်ပှၤနၢ်တဖၣ်ဟဲဃုာ်ဒီးနီၢ်ဒဘိရၤ, မ့ၢ်ဝဲလီၤ. ယံးစၣ်ကၢ်ဟဲစ့ၢ်ကီးဒီးစီၤဘါရးလီၤ. ဒီးအဝဲသ့ၣ်ပိာ်ထီၣ်အဝဲအခံဆူတၢ်တြီၤပူၤလီၤ. မ့မ့ၢ်ရူၤဘ့ၣ်အဒူၣ်အသးလီၤဖးဝဲ, ဒီးကဟဲဝဲအဂီၢ်ပဲာ်ဖး နီၤဖးအသးတန့ၢ်ဘၣ်.",
			"16": "<sup>16</sup> ဘၣ်မနုၤလၢအဝဲသ့ၣ်အိၣ်တ့ၢ်လၢတၢ်လီၢ်ခံဃုာ်ဒီးအသိတဖၣ်န့ၣ် လဲၣ်. မ့ၢ်ဒ်သိးကကနၣ်ပှၤကွၢ်သိတဖၣ်ကိးအသိအဖုအဂီၢ်အကလုၢ်န့ၣ်ဧါ. မ့ၢ်ဝဲသၢၣ်. ရူၤဘ့ၣ်အဒူၣ်အသးလီၤဖးလီၤ. အဝဲသ့ၣ်ကဟဲပိာ်ဝဲအဂီၢ်ပဲာ်ဖးနီၤဖးအသးတန့ၢ်ဘၣ်.",
			"17": "<sup>17</sup> ကးအဒူၣ်အိၣ်လၢထံကျိယၢ်ဒ့ၣ်အမုၢ်ထီၣ်တခီ, ဒီးဒၣ်အဒူၣ်အိၣ်တ့ၢ်ဝဲလၢကဘီတဖၣ်အပူၤလီၤ. အၤၡ့ၢ်အဒူၣ်အိၣ်တ့ၢ်ဝဲလၢပီၣ်လဲၣ်အကၢၢ်နံၤ ဒီးအဝဲသ့ၣ်အိၣ်ဆိးဝဲဖဲထံကၢၢ်နံၤန့ၣ်လီၤ.",
			"18": "<sup>18</sup> ဘၣ်ဆၣ်ဒီးစဘူလိၣ်အပှၤဂီၢ်မုၢ်ဒီးနးသၤလံအပှၤဂီၢ်မုၢ်ဟ့ၣ်လီၤအသးဒူဒူလၢတၢ်ဒုးပျီအပူၤန့ၣ်လီၤ.",
			"19": "<sup>19</sup> ဖဲဝ့ၢ်တၤနးလၢထံကျိဖိမကံးဒိၤအနံၤန့ၣ်ကနၤဧၣ်အစီၤပၤတဖၣ်ဟဲဒုးတၢ်လီၤ. ဘၣ်ဆၣ်ဒီးတဟံးန့ၢ်ဘၣ်စ့နီၢ်နီတစဲးဘၣ်.",
			"20": "<sup>20</sup> ဆၣ်ဧိၤဖီဧိၤတဖၣ်ဒုးတၢ်လၢမူကပိာ်လိၤ ဖဲအသုးအသးခီဂာ်မူကပိာ်လိၤန့ၣ်လီၤ. အဝဲသ့ၣ်ဒုးတၢ်ထီဒါစီၤစံစရၤလီၤ.",
			"21": "<sup>21</sup> ထံကျိကံၡိၣ်အထံဒိၣ်န့ၣ်မၤလီၤထွံကွံာ်အဝဲသ့ၣ်, ထံကျိကံၡိၣ်လၢအယွၤလီၤဆူၣ်ဆူၣ်န့ၣ်လီၤ. ယကထီၣ်, လဲၤထီၣ်ဆူညါ, အိၣ်ဒီးတၢ်ဂံၢ်တၢ်ဘါလီၤ.",
			"22": "<sup>22</sup> တုၤနုၤတစုကသ့ၣ်တဖၣ်ဟဲဃ့ၢ်ပတ့ၢ်ပတီၤထီၣ်ဆူညါ, ယီၢ်လီၤဟီၣ်ခိၣ်လၢအခီၣ်မ့ၣ်ထးတဖၣ်လီၤ.",
			"23": "<sup>23</sup> ယွၤအကလူးစံးဝဲ, “ပာ်တၢ်ဆိၣ်အၢလၢဝ့ၢ်မ့ရိးအဖီခိၣ်တက့ၢ်. တၢ်ဆိၣ်အၢတမံၤ, တၢ်ဆိၣ်အၢတမံၤလၢပှၤအိၣ်ဖဲန့ၣ်တဖၣ်အလိၤတက့ၢ်. အဝဲသ့ၣ်တဟဲဘၣ်ဝဲလၢကမၤစၢၤယွၤအဂီၢ်ဘၣ်. တဟဲဘၣ်ဝဲဒ်သုးဖိတဖၣ်အသိးလၢကဒုးတၢ်အဂီၢ်ဘၣ်.”",
			"24": "<sup>24</sup> ပိာ်မုၣ်လၢအဘူၣ်အတီၢ်ဂ့ၤကတၢၢ်မ့ၢ်ဝဲနီၢ်ယဧ့လး, ပှၤက့ၣ်ဖိစီၤဃ့ဘ့ၢ်အမါ, ပှၤအဘူၣ်အတီၤဂ့ၤကတၢၢ်လၢပိာ်မုၣ်တဖၣ်အကျါလၢအအိၣ်ဆိးလၢဒဲ တဖၣ်အပူၤန့ၣ်လီၤ.",
			"25": "<sup>25</sup> စီၤစံစရၤဃ့အီထံ, ဘၣ်ဆၣ်ဒီးအဝဲဒုးအီအီၤတၢ်နုၢ်ထံ, အဝဲဟဲစိာ်န့ၢ်အီၤတၢ်နုၢ်ထံအလီၤသကၤလၢလီခီဃံလၤတဖျၢၣ်အပူၤလီၤ.",
			"26": "<sup>26</sup> အဝဲဟံးန့ၢ်ဒဲအနီၣ်ခိၣ်စူတဘိလၢအစုတခီ, ပှၤမၤတၢ်ဖိအခံၣ်ခူၣ်လၢအစုအဂၤတခီလီၤ. အဝဲတီၢ်စီၤစံစရၤဒီးမၤသ့ၣ်ဖးအခိၣ်ကု, ဒီးဆဲးဖျိးအနၢ်သက့ၤထံးလီၤ.",
			"27": "<sup>27</sup> အဝဲလီၤဃံၤလၢအခီၣ်လ့ၣ်ခိၣ်, ဒီးမံလီၤဂၢၢ်တပၢၢ်လၢပိာ်မုၣ်န့ၣ်အခီၣ်ထံးလီၤ. လၢပိာ်မုၣ်အခီၣ်ထံးန့ၣ်လီၤဃံၤဝဲလၢအခီၣ်လ့ၣ်ခိၣ်, ဒီးလီၤဃံၤဝဲလီၤ. လီၤဃံၤဝဲလၢဟီၣ်ခိၣ်လိၤဒီးသံဝဲလီၤ.",
			"28": "<sup>28</sup> စီၤစံစရၤအမိၢ်ကွၢ်ဃီၤတၢ်လၢပဲတြီဖိ, အဝဲကိးပသူထီၣ်လၢတၢ်ကွၢ်ခူသူၣ်တၢ်အပူၤလီၤ. ဒီးအဝဲသံကွၢ်ဝဲ, “ဘၣ်မနုၤလၢအဝဲ အလ့ၣ်ကဟၣ်ဒုးသုးဟဲက့ၤတုၤစဲၤခံန့ၣ်လဲၣ်. ဘၣ်မနုၤလၢအကသ့ၣ်တဖၣ်ဟဲက့ၤတုၤဃၢ ဒိၣ်မးန့ၣ်လဲၣ်.”",
			"29": "<sup>29</sup> အပှၤပိာ်မုၣ်လၢအကူၣ်သ့ဒိၣ်ကတၢၢ်တဖၣ်စံးဆၢအီၤ, ဒီးအဝဲစံးလီၤက့ၤအသးခဲအံၤခဲအံၤ,",
			"30": "<sup>30</sup> “အဝဲသ့ၣ်လူၤဃုဒၣ်ထဲတၢ်တဖၣ်လၢကမၤန့ၢ်ဝဲ ဒီးနီၤဖးဝဲအဂီၢ်, ပိာ်မုၣ်ဖိတဂၤမ့တမ့ၢ်ခံဂၤလၢပှၤသုးဖိတဂၤ စုာ်စုာ်အဂီၢ်, တၢ်ကူတၢ်သိးအလုၢ်ဒိၣ်ပှ့ၤဒိၣ်လၢစီၤစံစရၤအဂီၢ်, တၢ်ဆးကံၣ်ဆးဝ့ၤအတၢ်ကယၢကယဲတဖၣ်လၢနီၢ်ပၤမုၣ်အကိာ်အဂီၢ်လီၤ.",
			"31": "<sup>31</sup> မ်နဒုၣ်နဒါခဲလၢာ်သံဝဲဒ်န့ၣ်အသိး, ယွၤဧၢ, ဘၣ်ဆၣ်ဒီးမ်နတံၤသကိးတဖၣ်ကပီၤထီၣ်ဒ်မုၢ်ဟဲထီၣ်အသိးတက့ၢ်. ဒီးတၢ်မုာ်တၢ်ခုၣ်အိၣ်ထီၣ်လၢကီၢ်ပူၤအနံၣ်လွံၢ်ဆံန့ၣ်လီၤ."
		},
		"6": {
			"1": "<sup>1</sup> မၤကဒီးတစု, အံၣ်စရ့လးအပှၤဂီၢ်မုၢ်မၤတၢ်ဒဲးဘးထီဒါယွၤ အဃိဒီး, အဝဲပျဲကီၢ်မံးဒယၣ်အပှၤဂီၢ်မုၢ်ပၢအဝဲသ့ၣ်နွံနံၣ်လီၤ.",
			"2": "<sup>2</sup> ပှၤမံးဒယၣ်ဖိတဖၣ်အဂံၢ်အဘါဆူၣ်န့ၢ်ဒံးအံၣ်စရ့လး, ဒီးအံၣ်စရ့လးအပှၤဂီၢ်မုၢ်ပာ်ခူသူၣ်အသးလၢလၢၢ်ကအိလ့ကအိတဖၣ်အပူၤ ဒီးတၢ်လီၢ်ပူၤဖျဲးအဂၤတဖၣ်လၢကစၢၢ်ကလိအကျါန့ၣ် လီၤ.",
			"3": "<sup>3</sup> တဘျီလၢ်လၢ်ဖဲပှၤအံၣ်စရ့လးဖိတဖၣ်သူၣ်လီၤဖျးလီၤတၢ်ချံတမံၤမံၤန့ၣ်, ပှၤမံးဒယၣ်ဖိတဖၣ်ဟဲဃုာ်ဒီးပှၤဧမၤလ့းဖိဒီးပှၤအဒူၣ်တဖၣ် လၢအအိၣ်လၢမဲးမုၢ်ခိၣ်, ဒီးဒုးအဝဲသ့ၣ်လီၤ.",
			"4": "<sup>4</sup> အဝဲသ့ၣ်သူၣ်လီၤအဒဲလၢကီၢ်ပူၤဒီးမၤဟးဂီၤကွံာ်တၢ်မုၢ်တၢ် ဘိပၢၢ်တုၤဆူကလံၤထံးဝးတရံးဝ့ၢ်ဂါစၤအလီၢ်ကဝီၤန့ၣ်လီၤ. အဝဲသ့ၣ်စိာ်ကွံာ်သိ, ဂီၤဘုၣ်ဂီၤဖံးဒီးကသ့ၣ်ယီၤတဖၣ်ခဲလၢာ် ဒီးတပာ်လီၤတဲာ်တ့ၢ်တၢ်နီတမံၤလၢ ပှၤအံၣ်စရ့လးဖိတဖၣ်ကအိၣ်မူဝဲဆူညါအဂီၢ်ဘၣ်.",
			"5": "<sup>5</sup> အဝဲသ့ၣ်ဟဲဝဲဃုာ်ဒီးအဆၣ်ဖိကီၢ်ဖိတဖၣ်ဒီးဒဲတဖၣ်အါဝဲဂီၢ်ဝဲဒ်သိးဒွဲၣ်ဧိၤတြၤဧိၤန့ၣ်လီၤ. အဝဲသ့ၣ်ဒီးအကီၤလၤအူးတဖၣ်အါဝဲတုၤဒၣ်လဲာ်တၢ်ဂံၢ်အီၤတသ့ဘၣ်လီၤ. အဝဲသ့ၣ်ဟဲဒီးမၤဟးဂူာ်ဟးဂီၤကီၢ်န့ၣ်လီၤ.",
			"6": "<sup>6</sup> ဒီးပှၤအံၣ်စရ့လးဖိမၤစၢၤလီၤအသးလၢကထီဒါအဝဲသ့ၣ်တသ့ဘၣ်န့ၣ်လီၤ.",
			"7": "<sup>7</sup> တုၤနုၤတစု, အံၣ်စရ့လးအပှၤဂီၢ်မုၢ်ကိးပသူထီၣ်ဆူယွၤအအိၣ် လၢတၢ်မၤစၢၤအဂီၢ်ထီဒါပှၤမံးဒယၣ်ဖိတဖၣ်န့ၣ်လီၤ.",
			"8": "<sup>8</sup> ဒီးယွၤဆှၢလီၤန့ၢ်အဝဲသ့ၣ်လၢဝံတဂၤလၢအဟဲစိာ်န့ၢ်အီၤတၢ်ကစီၣ်ဒ်လာ်အံၤလၢယွၤ, အံၣ်စရ့လးအကစၢ်ယွၤအအိၣ်န့ၣ်လီၤ. “ယထုးထီၣ်သုလၢတၢ်မၢကဲကုၢ်အလီၢ်လၢကီၢ်အဲၤကူပတူးအပူၤန့ၣ်လီၤ.",
			"9": "<sup>9</sup> ယအုၣ်က့ၤခီၣ်က့ၤသုလၢပှၤအဲၤကူပတူးဖိတဖၣ်အစုပူၤဒီးလၢ ပှၤဂီၢ်မုၢ်လၢအဒုးတၢ်ထီဒါသုလၢကီၢ်အံၤအပူၤန့ၣ်လီၤ. ယဟီထီၣ်ကွံာ်အဝဲသ့ၣ်ဖဲသုဟဲထီၣ်ဒုးတၢ်, ဒီးယဟ့ၣ်လီၤသုလၢအဝဲသ့ၣ်အကီၢ်န့ၣ်လီၤ.",
			"10": "<sup>10</sup> ယတဲဘၣ်သုလၢယမ့ၢ်ယွၤ, သုကစၢ်ယွၤဒီးသုတကြၢးဘူၣ်ထီၣ်ဘါထီၣ်ပှၤအမိၢ်ဖိတဖၣ်လၢသုအိၣ်သုဆိးလၢအကီၢ်ပူၤခဲအံၤ, အကစၢ်တဖၣ်ဘၣ်န့ၣ်လီၤ. ဘၣ်ဆၣ်ဒီးသုတဒိကနၣ်ဘၣ်ယၤဘၣ်.”",
			"11": "<sup>11</sup> အန့ၣ်ဝံၤဒီး, ယွၤအကလူးန့ၣ်ဟဲဆူသဝီဧိးဖြၤဒီးဆ့ၣ်နီၤလၢ သ့ၣ်သ့ထိးဖၣ်တထံးအဖီလာ်လၢအဘၣ်ဃးဒီးစီၤယိၤအၣ်လၢအမ့ၢ် ပှၤအဘံၤဧ့စ့ၢ်ဖိန့ၣ်လီၤ. အဝဲအဖိခွါစီၤကံးဒဧိၣ်န့ၣ်တီၢ်ခူသူၣ်ဘုကၠူၣ်တနီၤလၢနီၣ် စံၢ်စပံးသၣ်အလီၢ်ဒ်သိးပှၤမံးဒယၣ်ဖိတဖၣ်အသုတထံၣ်အီၤတဂ့ၤန့ၣ်လီၤ.",
			"12": "<sup>12</sup> ယွၤအကလူးအိၣ်ဖျါထီၣ်လၢအမဲာ်ညါဒီးစံးဘၣ်အီၤ, “ယွၤအိၣ်ဒီးနၤ, ပှၤအဒူဒီးအဂံၢ်အဘါဆူၣ်တဂၤဧၢ”.",
			"13": "<sup>13</sup> စီၤကံးဒဧိၣ်စံးဘၣ်အီၤ, “တၢ်ဒိၣ်ဧၢ, ယွၤမ့ၢ်အိၣ်ဒီးပှၤ န့ၣ်ဘၣ်မနုၤကယဲၢ်တၢ်ခဲလၢာ်အံၤမၤအသးဒီးပှၤန့ၣ်လဲၣ်. ကယဲၢ်တၢ်လီၤလးတဖၣ်လၢပပၢ်တဖၣ်တဲပှၤဘၣ်ဃးယွၤထုးထီၣ် အဝဲသ့ၣ်လၢကီၢ်အဲၤကူပတူးအပူၤ, တၢ်လၢယွၤမၤညီနုၢ်အီၤတဖၣ်န့ၣ်မၤအသးဒ်လဲၣ်. ယွၤညိကွံာ်တ့ၢ်လံပှၤ, ဒီးပာ်လီၤတဲာ်ပှၤလၢပှၤမံးဒယၣ်ဖိတဖၣ်အတၢ်သးကညီၤအပူၤလံ.”",
			"14": "<sup>14</sup> တုၤနုၤတစု, ယွၤစံးဘၣ်အီၤ, “လဲၤထီၣ်ဒီးနဂံၢ်ဆူၣ်ဘါဆူၣ်ဖးဒိၣ်ခဲလၢာ်ဒီးအုၣ်က့ၤခီၣ်က့ၤပှၤအံၣ်စရ့လးဖိလၢ ပှၤမံးဒယၣ်ဖိတဖၣ်အစုပူၤတက့ၢ်. ယနီၢ်ကစၢ်ဒၣ်ယဲ, ယဆှၢလီၤနၤလီၤ”.",
			"15": "<sup>15</sup> စီၤကံးဒဧိၣ်စံးဆၢဝဲဒၣ်, “ဘၣ်ဆၣ်ဒီးယအုၣ်က့ၤခီၣ်က့ၤအံၣ်စရ့လးကသံဒ်လဲၣ်. ယဒူၣ်ဖိထၢဖိမ့ၢ်ပှၤအဂံၢ်အဘါစၢ်ကတၢၢ်လၢမနၤၡ့ၤအဒူၣ်အကျါန့ၣ်လီၤ. ဒီးယမ့ၢ်ပှၤအဆံးကတၢၢ်လၢယဒူၣ်ဖိထၢဖိလၢအကါတဒိၣ်ဘၣ် အကျါန့ၣ်လီၤ.”",
			"16": "<sup>16</sup> ဒီးယွၤစံးဆၢဝဲ, “နမၤတၢ်တမံၤန့ၣ်သ့, မ့ၢ်လၢယမၤစၢၤနၤအဃိန့ၣ်လီၤ. နကတီၢ်သဘှံးပှၤမံးဒယၣ်ဖိတဖၣ်ညီညီဒ်အဝဲသ့ၣ်မ့ၢ်ပှၤတဂၤဧိၤ အသိးန့ၣ်လီၤ.”",
			"17": "<sup>17</sup> စီၤကံးဒဧိၣ်စံးဝဲ, “နမ့ၢ်ဘၣ်သူၣ်ဘၣ်သးလၢယၤဒီးဟ့ၣ်ယၤ တၢ်အုၣ်သးတမံၤမံၤလၢနမ့ၢ်ယွၤနီၢ်နီၢ်တက့ၢ်.",
			"18": "<sup>18</sup> တချုးလၢယဟဲစိာ်တၢ်လုၢ်မၤဘူၣ်တၢ်အီၣ်တၢ်အီတုၤဒံးဘၣ်ဒီး ဝံသးစူၤဟးထီၣ်ကွံာ်ဖဲအံၤတဂ့ၤ.” ယွၤအကလူးစံးဝဲဒၣ်, “ယကအိၣ်တုၤလၢနဟဲက့ၤတစုလီၤ.”",
			"19": "<sup>19</sup> မၤသးဒ်န့ၣ်ဒီးစီၤကံဒဧိၣ်က့ၤနုာ်ဆူအဟံၣ်ပူၤဒီးဖီထီၣ် မဲာ်တဲးလဲးအစၢ်ဖိတဒုဒီးကိၣ်ကမူၣ်နာ်တဝာ်ဃၣ်ဃၣ်လၢကမၤဝဲ ကိၣ်တအိၣ်ဘၣ်ဒီးကိၣ်မံၣ်အဂီၢ်လီၤ. အဝဲဒၢနုာ်တၢ်ဖံးတၢ်ညၣ်လၢတီၣ်တဖျၢၣ်အပူၤဒီးတၢ်ညၣ်အထံလၢ သပၢၤတဖျၢၣ်အပူၤဒီးလဲၤစိာ်ဝဲဆူ ယွၤအကလူးအိၣ်လၢသ့ၣ်သ့ထိးဖၣ်အဖီလာ်ဒီးဟ့ၣ်အီၤလၢတၢ်န့ၣ် တဖၣ်လီၤ.",
			"20": "<sup>20</sup> ဒီးကလူးန့ၣ်စံးဘၣ်အီၤ, “ပာ်ထီၣ်တၢ်ညၣ်ဒီးကိၣ်န့ၣ်လၢလၢၢ်အံၤအဖီခိၣ်ဒီးလူလီၤတၢ်ညၣ်အထံလၢအလိၤတက့ၢ်.” ဒီးစီၤကံးဒဧိၣ်မၤဝဲဒ်န့ၣ်အသိးလီၤ.",
			"21": "<sup>21</sup> တုၤနုၤတစုယွၤအကလူးယူာ်ဃီၤအစုဒီးထိးဘၣ်တၢ်ညၣ်ဒီးကိၣ် န့ၣ်လၢနီၣ်ထိးဘိလၢအစိာ်ဃာ်ဝဲလၢအစုန့ၣ်လီၤ. ဒီးမ့ၣ်အူ ဟဲထီၣ်လၢလၢၢ်ပူၤဒီးအီၣ်ကွံာ်တၢ်ညၣ် ဒီးကိၣ်န့ၣ်လီၤ. အန့ၣ်ဝံၤဒီးကလူးန့ၣ်ဟါမၢ်ကွံာ်ဝဲဒၣ်လီၤ.",
			"22": "<sup>22</sup> တုၤနုၤတစု, စီၤကံးဒဧိၣ်သ့ၣ်ညါလီၤတံၢ်ဝဲလၢအထံၣ်ဘၣ်လံယွၤအကလူးန့ၣ်ဒီး စံးဝဲဒၣ်လၢတၢ်ပျံၤတၢ်ဖုးဖးဒိၣ်အပူၤ, “သ့တၢ်လၢာ်ကစၢ်, ယွၤဧၢ, ယထံၣ်ဘၣ်လံနကလူးမဲာ်သကိးမဲာ်လံ.”",
			"23": "<sup>23</sup> ဘၣ်ဆၣ်ဒီးယွၤစံးဘၣ်အီၤ, “မ်တၢ်ဃူတၢ်ဖိးအိၣ်ဒီးနၤတက့ၢ်. ပျံၤတၢ်တဂ့ၤ. နတသံဘၣ်.”",
			"24": "<sup>24</sup> စီၤကံးဒဧိၣ်ဘှီထီၣ်တၢ်လုၢ်လီၢ်တဖျၢၣ်ဖဲန့ၣ်လၢယွၤအဂီၢ်, ဒီးကိးဝဲအမံၤလၢ, “ယွၤၡၤလိၣ်” အခီပညီ, “ယွၤမ့ၢ်တၢ်ဃူတၢ်ဖိး” န့ၣ်လီၤ. (တၢ်လုၢ်လီၢ်န့ၣ်အိၣ်ဒံးဝဲဖဲဧိးဖြၤလၢအဘၣ်ဃး ဒီးအဘံၤဧ့စ့ၢ်အဒူၣ်အထၢန့ၣ်လီၤ.)",
			"25": "<sup>25</sup> ဒီးမုၢ်နၤအဝဲန့ၣ်ယွၤစံးဘၣ်စီၤကံးဒဧိၣ်, “ဟံးန့ၢ်နပၢ်အကျီၢ်ဖါတံၢ်ဒီးကျီၢ်ဖါတံၢ်အဂၤတဒုလၢအသးအိၣ်နွံနံၣ်, မၤလီၤပှီၢ်ကွံာ်နပၢ်အတၢ်လုၢ်လီၢ်လၢအမၤဝဲလၢဘဧၤလးအဂီၢ်ဒီး ကျီတဲာ်ကွံာ်တၢ်ပနီၣ်ဘၣ်ဃးဒီးကစၢ်မုၢ်အၡ့ရၤလၢအအိၣ်လၢ အကပၤန့ၣ်တက့ၢ်.",
			"26": "<sup>26</sup> ဘှီထီၣ်တၢ်လုၢ်လီၢ်ဂ့ၤဂ့ၤတခါလၢ ယွၤနကစၢ်ယွၤအဂီၢ်လၢတၢ်လီၤပှီၢ်အံၤအဖီခိၣ်တက့ၢ်. အန့ၣ်ဝံၤဒီးဟံးန့ၢ်ကျီၢ်ဖါခံဒုတဒုန့ၣ်ဒီးဆိၣ်ကဲၤထီၣ်အီၤဒီဒု ဒ်တၢ်လုၢ်မၤဘူၣ်တမံၤအသိး, သူကစၢ်မုၣ်အၡ့ရၤအပနီၣ်လၢနကျီတဲာ်ကွံာ်အီၤန့ၣ်ဒ်သ့ၣ်မုၣ်အသိးတက့ၢ်.”",
			"27": "<sup>27</sup> မၤသးဒ်န့ၣ်ဒီး, စီၤကံးဒဧိၣ်ကိးထီၣ်အခ့အပှၤ အဂၤတဆံဒီးမၤဝဲဒ်ယွၤစံးဘၣ်အီၤအသိးန့ၣ်လီၤ. မ့ၢ်လၢအဝဲပျံၤဘၣ်အဒူၣ်ဖိ ထၢဖိဒီးပှၤဝ့ၢ်ဖိတဖၣ်အဃိမၤဝဲလၢမုၢ်ဆါခီတဘူၣ်ဘၣ်, သတးဒီးမၤတၢ်န့ၣ်လၢ မုၢ်နၤအကတီၢ်န့ၣ်လီၤ.",
			"28": "<sup>28</sup> တုၤပှၤဝ့ၢ်ဖိဂဲၤထၢၣ်ဂီၤဂီၤလၢမုၢ်ဆ့ၣ်ထီၣ်တနံၤန့ၣ်, ထံၣ်ဘၣ်ဝဲလၢဘဧၤလးအတၢ်လုၢ်လီၢ်ဒီးအၡ့ရၤအတၢ်ပနီၣ် ဘၣ်တၢ်ကျီတဲာ်ကွံာ်အီၤ, ဒီးကျီၢ်ဖါခံဒုတဒုန့ၣ်ဘၣ်တၢ်ဆိၣ်ကဲၤထီၣ်အီၤလၢ တၢ်လုၢ်လီၢ်လၢတၢ်ဘှီထီၣ်အီၤအဖီခိၣ်ဖဲန့ၣ်လီၤ.",
			"29": "<sup>29</sup> အဝဲသ့ၣ်သံကွၢ်လိာ်အသးတဂၤဒီးတဂၤ, “မတၤမၤတၢ်အံၤလဲၣ်.” အဝဲဃုသ့ၣ်ညါဝဲဒီးထံၣ်န့ၢ်ဝဲလၢစီၤယိၤအၣ်အဖိခွါစီၤကံးဒဧိၣ် မၤတၢ်အံၤန့ၣ်လီၤ.",
			"30": "<sup>30</sup> တုၤနုၤတစု, အဝဲသ့ၣ်စံးဘၣ်စီၤယိၤအၣ်, “ဟဲစိာ်နဖိခွါဖဲအံၤဒ်သိးပကမၤသံအီၤတက့ၢ်. အဝဲမၤလီၤပှီၢ်ဘဧၤလးအတၢ်လုၢ်လီၢ်ဒီးအၡ့ရၤအတၢ်ပနီၣ်အိၣ်လၢအဃၢၤန့ၣ်လံ.”",
			"31": "<sup>31</sup> ဘၣ်ဆၣ်ဒီးစီၤယိၤအၣ်စံးဘၣ်ပှၤလၢအဟဲထီဒါအီၤတဖၣ်န့ၣ်, “မ့ၢ်သုဆၢထၢၣ်လၢဘဧၤလးအဂီၢ်ဧါ. မ့ၢ်သုဒီဒၣ်အီၤဧါ. ပှၤတဂၤဂ့ၤတဂၤဂ့ၤလၢအဆၢထၢၣ်လၢဘဧၤလးအဂီၢ်န့ၣ် ကဘၣ်တၢ်မၤသံအီၤတချုးမုၢ်ဆ့ၣ်ထီၣ်န့ၣ်လီၤ. ဘဧၤလးမ့မ့ၢ်ကစၢ်ဒီး, မ်အဒီဒၣ်လီၤအသးတက့ၢ်. တၢ်လုၢ်လီၢ်လၢအဘၣ်တၢ်မၤလီၤပှီၢ်ကွံာ်အီၤန့ၣ်မ့ၢ်အဝဲအတၢ်လီၤ.”",
			"32": "<sup>32</sup> စးထီၣ်ဖဲန့ၣ်စီၤကံးဒဧိၣ်ဘၣ်တၢ်သ့ၣ်ညါအီၤဒ်စီၤယရူၤဘဧၤလးလီၤ. အဂ့ၢ်ဒ်အံၤစီၤယိၤအၣ်စံး, “မ်ဘဧၤလးဒီဒၣ်လီၤအသးတက့ၢ်. တၢ်လုၢ်လီၢ်လၢဘၣ်တၢ်မၤလီၤပှီၢ်ကွံာ်အီၤန့ၣ်မ့ၢ်အတၢ်လီၤ.”",
			"33": "<sup>33</sup> ဒီးကယဲၢ်ပှၤမံးဒယၣ်ဖိခဲလၢာ်, ပှၤဧမၤလ့းဖိဒီးပှၤအဒူၣ်တဖၣ်လၢမဲးမုၢ်ခိၣ်ပာ်ဖှိၣ်ထီၣ်အသး, ဒီးခီဂာ်ထံကျိယၢ်ဒ့ၣ်ဒီးသူၣ်လီၤအဒဲဖဲ ယံးစရ့လးအတၢ်ပျီပူၤန့ၣ်လီၤ.",
			"34": "<sup>34</sup> ယွၤအသးလီၤဘၣ်လၢစီၤကံးဒဧိၣ်အလိၤ, ဒီးအဝဲအူထီၣ်ကွဲၤ ဒ်သိးကကိးဖှိၣ်ပှၤအဘံၤဧ့စ့ၢ်အဒူၣ်ဖိထၢဖိလၢအကပိာ်အခံန့ၣ်လီၤ.",
			"35": "<sup>35</sup> အဝဲဆှၢလီၤပှၤစိာ်တၢ်ကစီၣ်တဖၣ်သကုၤပှၤမနၤၡ့ၤဖိအကီၢ်ခံကပၤလိာ် လၢကကိးအဝဲသ့ၣ်ဒ်သိးအကပိာ်ထွဲအခံန့ၣ်လီၤ. အဝဲဆှၢလီၤပှၤစိာ်တၢ်ကစီၣ်တဖၣ်ဆူပှၤအၤၡ့ၢ်, ပှၤစဘူလိၣ်ဒီးပှၤနးသၤလံအဒူၣ်တဖၣ်အအိၣ်ဒီး အဝဲသ့ၣ်စ့ၢ်ကီးဟဲပာ်ဖှိၣ်ထီၣ်အသးဒီးအီၤန့ၣ်လီၤ.",
			"36": "<sup>36</sup> တုၤနုၤတစု, စီၤကံးဒဧိၣ်စံးဘၣ်ကစၢ်ယွၤ, “နစံးလၢနပာ်လီၤတ့ၢ်နသးလၢနကသူယၤလၢတၢ်နအုၣ်က့ၤခီၣ်က့ၤအံၣ်စရ့လးအဂီၢ်န့ၣ်လီၤ.",
			"37": "<sup>37</sup> ဂ့ၤလံ. ယကပာ်လီၤသိဆူၣ်တနီၤလၢဟီၣ်ခိၣ်အလိၤဖဲပယီၢ်ဘုကၠူၣ်အလီၢ်လီၤ. လၢမုၢ်ဆ့ၣ်ထီၣ်န့ၣ်ပစီၤထံမ့ၢ်အိၣ်ဒၣ်ထဲလၢသိဆူၣ်အလိၤဒီး မ့ၢ်တအိၣ်လၢဟီၣ်ခိၣ်လိၤဘၣ်ဒီး ယကသ့ၣ်ညါလၢနကသူယၤလၢ တၢ်အုၣ်က့ၤခီၣ်က့ၤအံၣ်စရ့လးအဂီၢ်န့ၣ်လီၤ.”",
			"38": "<sup>38</sup> ဒီးတၢ်မၤအသးဒ်န့ၣ်လီၤတံၢ်လီၤဆဲးလီၤ. ဖဲစီၤကံးဒဧိၣ်ဂဲၤဆၢထၢၣ်ဂီၤဂီၤလၢခံတနံၤန့ၣ် အဝဲဝံာ်သိဆူၣ်ဒီးမၤန့ၢ်ဝဲပစီၤထံပှဲၤလၢလီခီတဖျၢၣ်န့ၣ်လီၤ.",
			"39": "<sup>39</sup> တုၤနုၤတစုစီၤကံးဒဧိၣ်စံးဘၣ်ကစၢ်ယွၤ, “သးဒိၣ်လၢ်ယၤတဂ့ၤ, ပျဲယကတိၤတၢ်ဆူညါထဲတဘျီဧိၤတက့ၢ်. ဝံသးစူၤပျဲယမၤကွၢ်ကဒီးတၢ်ဆူညါထဲတဘျီဧိၤလၢသိဆူၣ်န့ၣ်တက့ၢ်. အအံၤတဘျီန့ၣ်ပျဲသိဆူၣ်အိၣ်ဃ့ထီဒီးဟီၣ်ခိၣ်ဘၣ်စီၣ်ဝဲတက့ၢ်.”",
			"40": "<sup>40</sup> ဒီးလၢမုၢ်နၤအဝဲန့ၣ်ကစၢ်ယွၤမၤဝဲတၢ်ဒ်န့ၣ်လီၤ. လၢခံတနံၤမုၢ်ဆ့ၣ်ထီၣ်န့ၣ်သိဆူၣ်ဃ့ထီဝဲလီၤ. မ့မ့ၢ်ဟီၣ်ခိၣ်န့ၣ်စုၣ်စီၣ်ဝဲဒီးပစီၤထံန့ၣ်လီၤ."
		},
		"7": {
			"1": "<sup>1</sup> ဘၣ်တနံၤ, စီၤကံးဒဧိၣ်ဒီးအပှၤတဖၣ်ဆၢထၢၣ်ဂီၤဂီၤဒီး သူၣ်ထီၣ်အဒဲဖဲထံထီၣ်ပၢၢ်ဃရိးအကပၤန့ၣ်လီၤ. ပှၤမံးဒယၣ်ဖိအဒဲတခီ အိၣ်လၢအကလံၤစိးတကပၤ ဖဲတၢ်လူၢ်မိၤရံအခီၣ်ထံးတၢ်ပျီပူၤန့ၣ်လီၤ.",
			"2": "<sup>2</sup> ဒီးယွၤစံးဘၣ်စီၤကံးဒဧိၣ်, “ပှၤအိၣ်ဒီးနၤတဖၣ်အါကဲာ်ဆိးလၢယကဟ့ၣ်အီၤ တၢ်မၤနၢၤလၢပှၤမံးဒယၣ်ဖိတဖၣ်အဖီခိၣ်န့ၣ်လီၤ. အဝဲသ့ၣ်ကဆိကမိၣ်ဘၣ်ဖုးလၢအမၤနၢၤတၢ်လၢအနီၢ်ကစၢ်ဒၣ်ဝဲဒီး တဟ့ၣ်ယၤလၢတၢ်လၤကပီၤဘၣ်န့ၣ်လီၤ.",
			"3": "<sup>3</sup> ဘိးဘၣ်သ့ၣ်ညါပှၤဂီၢ်မုၢ်ဒီးစံး, ပှၤတဂၤလၢ်လၢ်လၢအပျံၤတၢ်န့ၣ် ကြၢးက့ၤကဒါက့ၤဆူဟံၣ်, ဒီးပကအိၣ်တ့ၢ်ပဝဲဖဲကစၢၢ်ကံးလဧးအံၤလီၤ.” လၢတၢ်န့ၣ်အဃိပှၤအဂၤခံကလးခံကထိ က့ၤကဒါက့ၤဝဲဒီး ပှၤတကလးအိၣ်တီၢ်ဝဲဒၣ်န့ၣ်လီၤ.",
			"4": "<sup>4</sup> တုၤနုၤတစု, ယွၤစံးဘၣ်စီၤကံးဒဧိၣ်, “နပှၤအိၣ်ဒံးဝဲအါကဲာ်ဆိးန့ၣ်လီၤ. လဲၤကိးအဝဲသ့ၣ်ဆူထံနံၤဒီးယကနီၤဖးအဝဲသ့ၣ်လၢနဂီၢ်ဖဲန့ၣ်လီၤ. ယမ့ၢ်တဲဘၣ်နၤလၢပှၤတဂၤကြၢးလဲၤဃုာ်တၢ်ဒီးနၤန့ၣ်အဝဲကလဲၤဝဲလီၤ. ယမ့ၢ်တဲလၢပှၤတဂၤတကြၢးလဲၤဃုာ်ဒီးနၤဘၣ်ဒီးတလဲၤဘၣ်ဝဲဘၣ်.”",
			"5": "<sup>5</sup> စီၤကံးဒဧိၣ်လဲၤကိးပှၤတဖၣ်န့ၣ်ဆူထံနံၤဒီးယွၤစံးဘၣ်အီၤ, “ပာ်လီၤဆီပှၤကိးဂၤဒဲးလၢအလ့ၣ်ထီၣ်ထံလၢအပျ့ၤဒ်ထွံၣ်တဒုအသိး ဒီးပှၤအဂၤတဖၣ်လၢအတီၤလီၤလၢအခီၣ်လ့ၢ်ခိၣ် ဒ်သိးအကအီထံန့ၣ်တက့ၢ်.”",
			"6": "<sup>6</sup> ပှၤအိၣ်ဝဲအဂၤသၢကယၤလၢအဒၢၣ်ထီၣ်ထံလၢအစုပူၤဒီးလ့ၣ်အီဝဲထံန့ၣ်လီၤ. ပှၤအဂၤခဲလၢာ်တီၤလီၤလၢအခီၣ်လ့ၢ်ခိၣ်ဒ်သိးအကအီထံအဂီၢ်န့ၣ်လီၤ.",
			"7": "<sup>7</sup> ဒီးယွၤစံးဘၣ်စီၤကံးဒဧိၣ်, “ယကအုၣ်က့ၤခီၣ်က့ၤနၤဒီး ဟ့ၣ်နၤတၢ်မၤနၢၤလၢပှၤမံးဒယၣ်ဖိအဖီခိၣ်, ဃုာ်ဒီးပှၤသၢကယၤလၢအလ့ၣ်အီထံန့ၣ်လီၤ. တဲဘၣ်ပှၤအဂၤတဖၣ် လၢကက့ၤဆူဟံၣ်န့ၣ်တက့ၢ်.”",
			"8": "<sup>8</sup> မၤသးဒ်န့ၣ်ဒီးစီၤကံးဒဧိၣ်ဆှၢက့ၤပှၤအံၣ်စရ့လးဖိအဂၤတဖၣ် ဆူဟံၣ်န့ၣ်လီၤ. ပာ်တ့ၢ်ဝဲထဲပှၤသၢကယၤဂၤဧိၤလၢအဟံးဃာ်ကယဲၢ်တၢ်အီၣ်တၢ်အီဒီးကွဲၤတဖၣ် လၢအစုပူၤန့ၣ်လီၤ. ပှၤမံးဒယၣ်ဖိအဒဲတဖၣ်အိၣ်လၢအဝဲသ့ၣ်အဖီလာ်လၢတၢ်ပျီပူၤန့ၣ်လီၤ.",
			"9": "<sup>9</sup> လၢမုၢ်နၤအဝဲန့ၣ်ကစၢ်ယွၤမၤလိာ်စီၤကံးဒဧိၣ်စံးဝဲ, “ဂဲၤဆၢထၢၣ်ဒီးလဲၤဒုးပှၤသူၣ်ဒဲအလီၢ်န့ၣ်တက့ၢ်. ယကဟ့ၣ်လီၤနၤတၢ်မၤနၢၤလၢအဝဲသ့ၣ်အဖီခိၣ်န့ၣ်လီၤ.",
			"10": "<sup>10</sup> ဘၣ်ဆၣ်နမ့ၢ်ပျံၤလၢနကလဲၤထီၣ်ဒုးတၢ်ဒီးလဲၤလီၤဆူပှၤသူၣ်ဒဲ အလီၢ်န့ၣ်ဃုာ်ဒီးနခ့နပှၤစီၤဖူရါတက့ၢ်.",
			"11": "<sup>11</sup> နကနၢ်ဟူတၢ်လၢအဝဲသ့ၣ်ကတိၤဝဲန့ၣ်လီၤ. တုၤနုၤတစုနကအိၣ်ဒီးတၢ်သးဒူလၢနကဒုးတၢ်အဂီၢ်န့ၣ်လီၤ.” မၤသးဒ်န့ၣ်ဒီးစီၤကံးဒဧိၣ်ဒီးအခ့အပှၤစီၤဖူရါလဲၤလီၤဆူ ဒုၣ်ဒါတဖၣ်အဒဲအသရ့ၤန့ၣ်လီၤ.",
			"12": "<sup>12</sup> ဒီးပှၤမံးဒယၣ်ဖိ, ပှၤဧမၤလ့းဖိဒီးပှၤမဲးမုၢ်ခိၣ်အဒူၣ်တဖၣ် ရၤလီၤအသးလၢတၢ်ပျီပူၤဒ်ဒွဲၣ်ဧိၤတြၤဧိၤအဖုအဂီၢ်အသိး န့ၣ်လီၤ. အဝဲသ့ၣ်အိၣ်ဒီးကီၤလၤအူးအါမးဒ်မဲးဧိၤဟီၣ်ဧိၤလၢပီၣ် လဲၣ်ကၢၢ်နံၤအသိးန့ၣ်လီၤ.",
			"13": "<sup>13</sup> ဖဲစီၤကံးဒဧိၣ်လဲၤတုၤန့ၣ်, အဝဲနၢ်ဟူပှၤတဂၤတဲဘၣ်အတံၤ သကိးလၢတၢ်မံမီၢ်တယုၢ်အဂ့ၢ်န့ၣ်လီၤ. အဝဲစံး, “ယမံမီၢ်လၢဘုမုယီၤအကိၣ်တလိၣ်ဟဲတလ့ၣ်လီၤအသး ဆူပသူၣ်ဒဲအလီၢ်ဒီးဘၣ်ဒိဒဲတဖျၢၣ်လီၤ. ဒီးဒဲန့ၣ်လီၤပှီၢ်ကွံာ်ဝဲအိၣ်ဒါလီၤအသးဘံၣ် သလၣ်လၢဟီၣ်ခိၣ်လိၤလီၤ.”",
			"14": "<sup>14</sup> အတံၤသကိးစံးဆၢအီၤ, “တၢ်န့ၣ်မ့ၢ်ပှၤအံၣ်စရ့လးဖိ စီၤယိၤအၣ်အဖိခွါစီၤကံးဒဧိၣ်အနးန့ၣ်လီၤ. အခီပညီအဂၤတအိၣ်ဘၣ်. ကစၢ်ယွၤဟ့ၣ်လီၤအီၤတၢ်မၤနၢၤလၢပှၤမံးဒယၣ်ဖိဒီးပဝဲသုးမုၢ် ဒီဖုညါအဖီခိၣ်လံ.”",
			"15": "<sup>15</sup> တုၤစီၤကံးဒဧိၣ်နၢ်ဟူဘၣ်ပှၤတဂၤန့ၣ်အတၢ်မံမီၢ်ဒီးအခီပညီ န့ၣ်အဝဲတီၤလီၤလၢအခီၣ်လ့ၢ်ခိၣ်ဒီးဘူၣ်ထီၣ်ဘါထီၣ်ယွၤန့ၣ် လီၤ. တုၤနုၤတစုအဝဲက့ၤကဒါက့ၤဆူပှၤအံၣ်စရ့လးဖိသူၣ်ဒဲအလီၢ် ဒီးစံးဝဲ, “ဂဲၤထၢၣ်တက့ၢ်. ယွၤဟ့ၣ်လီၤသုတၢ်မၤနၢၤလၢပှၤမံးဒယၣ်ဖိ အသုးမုၢ်အဖီခိၣ်လံ.”",
			"16": "<sup>16</sup> အဝဲနီၤဖးလီၤအပှၤသၢဖုဒီးဟ့ၣ်လီၤပှၤတဂၤလၢကွဲၤတဖျၢၣ် ဒီးသပၢၤတဖျၢၣ်စုာ်စုာ်လၢအအိပူၤအိၣ်ဒီးဆှီန့ၣ်လီၤ.",
			"17": "<sup>17</sup> ဒီးစံးဘၣ်အဝဲသ့ၣ်, “ဖဲယတုၤဃီၤဆူဒုၣ်ဒါအသူၣ်ဒဲအလီၢ် အသရ့ၤန့ၣ်, ကွၢ်ယၤဒီးမၤတၢ်ဒ်ယမၤအသိးတက့ၢ်.",
			"18": "<sup>18</sup> ဖဲယၤဒီးပှၤအိၣ်ဒီးယၤတဖၣ်အူထီၣ်ကွဲၤန့ၣ်, အူထီၣ်သုကွဲၤဝးတရံးတၢ်သူၣ်ဒဲအလီၢ်ဒီးကိးပသူထီၣ်စံး, ‘လၢကစၢ်ယွၤဒီးစီၤကံးဒဧိၣ်အဂီၢ်လီၤ’ တက့ၢ်.”",
			"19": "<sup>19</sup> စီၤကံးဒဧိၣ်ဒီးအပှၤတကယၤဟဲတုၤဆူတၢ်သူၣ်ထီၣ်အဒဲအလီၢ်အသရ့ၤ, တချုးဖးဖီမုၢ်အကတီၢ်ဖဲပှၤခိးတၢ်ဖိတဖၣ်လဲလိာ်အမူဒါဝံၤသီသီန့ၣ်လီၤ. တုၤနုၤတစုအဝဲသ့ၣ်အူထီၣ်ကွဲၤဒီးဒိသ့ၣ်ဖးသပၢၤလၢအဖီၣ်ဃာ်ဝဲန့ၣ်လီၤ.",
			"20": "<sup>20</sup> ဒီးပှၤအဂၤခံဖုန့ၣ်မၤတၢ်တမံၤဃီဒ်န့ၣ်လီၤ. အဝဲသ့ၣ်ခဲလၢာ်စိာ်ဃာ်ဆှီလၢအစုစ့ၣ်, ကွဲၤလၢအစုထွဲဒီး ကိးပသူထီၣ်ဝဲ, “နးတဘ့ၣ်လၢယွၤဒီးစီၤကံးဒဧိၣ်အဂီၢ်” န့ၣ်လီၤ.",
			"21": "<sup>21</sup> ဒီးဖဲပှၤကိးဂၤဒဲးဆၢထၢၣ်လၢအလီၢ်ဒၣ်ဝဲဝးတရံးတၢ်သူၣ်ဒဲအလီၢ်န့ၣ် ဒုၣ်ဒါအသုးမုၢ်ဒီဖုဃ့ၢ်ကွံာ်ဝဲအိၣ်ဒီးတၢ်ကိးပသူကိးပသီန့ၣ်လီၤ.",
			"22": "<sup>22</sup> ဒီးဖဲစီၤကံးဒဧိၣ်အပှၤတဖၣ်အူထီၣ်ကွဲၤန့ၣ်ယွၤမၤဒ်သိးဒုၣ်ဒါအသုးမုၢ် ကဒုးလိာ်ယၤလိာ်အသး ကဒဲကဒဲလၢအနးဒၣ်ဝဲန့ၣ်လီၤ. အဝဲသ့ၣ်ဃ့ၢ်လိၤလိၤဆူစ့ၤရ့းပၢၢ်တုၤလၢဝ့ၢ်ဘ့ၤသၡံးတၤ ဒီးဝ့ၢ်အၤဘ့လးမဃိလၤ လၢအဘူးဒီးဝ့ၢ်တးဘးန့ၣ်လီၤ.",
			"23": "<sup>23</sup> တုၤနုၤတစု, ပှၤပိာ်ခွါတဖၣ်လၢနးသၤလံအဒူၣ်, အၤၡ့ၢ်အဒူၣ်ဒီးမနၤၡ့ၤအဒူၣ်န့ၣ်ဘၣ်တၢ်ကိးထီၣ်အီၤဒီးအဝဲ သ့ၣ်လူၤထွဲပှၤမံးဒယၣ်ဖိတဖၣ်အခံန့ၣ်လီၤ.",
			"24": "<sup>24</sup> ဒီးစီၤကံးဒဧိၣ်ဆှၢလီၤပှၤစိာ်တၢ်ကစီၣ်တဖၣ်သကုၤအ့ဖရဲၣ်အတၢ် လူၢ်ဒီခိၣ်လၢအကစံး, “ဟဲလီၤဒီးဒုးပှၤမံးဒယၣ်ဖိတဖၣ်တက့ၢ်. ဟံးဃာ်ထံကျိယၢ်ဒ့ၣ်ဒီးထံကျိဖိတဖၣ်တုၤဃီၤဆူဝ့ၢ်ဘ့ၤသဘါရၤ လၢတၢ်တြီဃာ်ပှၤမံးဒယၣ်ဖိဒ်သိးအသုတဟဲခီဂာ်အီၤ တဂ့ၤန့ၣ်တက့ၢ်.” အ့ဖရဲၣ်အပှၤပိာ်ခွါတဖၣ်ဘၣ်တၢ်ကိးဖှိၣ်အီၤ တပူၤဃီဒီးအဝဲသ့ၣ်ဟံးဃာ်ထံကျိယၢ်ဒ့ၣ်ဒီးထံကျိဖိတဖၣ် ပၢၢ်လၢဝ့ၢ်ဘ့ၤသဘါရၤန့ၣ်လီၤ.",
			"25": "<sup>25</sup> ဒီးအဝဲသ့ၣ်ဖီၣ်န့ၢ်ပှၤမံးဒယၣ်ဖိအပဒိၣ်ဖးဒိၣ်ခံဂၤ, စီၤဧိရ့ာ်ဒီးစီၤစအ့ာ်လီၤ. အဝဲသ့ၣ်မၤသံစီၤဧိရ့ာ်ဖဲလၢၢ်ဧိရ့ာ်အလိၤဒီးစီၤစအ့ာ်ဖဲစအ့ာ် အနီၣ်စံၢ်စပံးသၣ်အလီၢ်န့ၣ်လီၤ. အဝဲသ့ၣ်လူၤထွဲကဒီးပှၤမံးဒယၣ်ဖိတဖၣ်ဒီးဟဲက့ၤစိာ်စီၤဧိ ရ့ာ်ဒီးစီၤစအ့ာ်အခိၣ်တဖၣ်ဆူစီၤကံးဒဧိၣ်အအိၣ်လၢအအိၣ်ဝဲဖဲ ထံကျိယၢ်ဒ့ၣ်အမုၢ်ထီၣ်အဖၢမုၢ်န့ၣ်လီၤ."
		},
		"8": {
			"1": "<sup>1</sup> တုၤနုၤတစုအ့ဖရဲၣ်အပှၤပိာ်ခွါတဖၣ်စံးဘၣ်စီၤကံးဒဧိၣ်, “ဖဲသုလဲၤထီၣ်ဒ်သိးသုကဒုးပှၤမံးဒယၣ်ဖိတဖၣ်န့ၣ်ဘၣ်မနုၤလၢနတကိးပှၤန့ၣ်လဲၣ်. ဘၣ်မနုၤနမၤပှၤဒ်န့ၣ်လဲၣ်.” အဝဲသ့ၣ်ကဒူးကဒ့ၣ်တၢ်ဆူၣ်ဆူၣ်ကလဲာ်လၢတၢ်န့ၣ်အဂ့ၢ်လီၤ.",
			"2": "<sup>2</sup> ဘၣ်ဆၣ်ဒီးစီၤကံးဒဧိၣ်စံးဆၢအီၤ, “တၢ်လၢယမၤသ့တဖၣ်န့ၣ် တၢ်ထိၣ်သတြီၤအီၤဒီးတၢ်လၢသုမၤတ့ၢ်တဖၣ်တသ့ဘၣ်. တၢ်အဆံးလၢအ့ဖရဲၣ်အပှၤပိာ်ခွါတဖၣ်မၤဝဲန့ၣ် အလုၢ်အပှ့ၤဒိၣ်န့ၢ်ဒံးတၢ်လၢယပှၤဒီဒူၣ်မၤဝဲန့ၣ်လီၤ.",
			"3": "<sup>3</sup> လၢတၢ်ခဲလၢာ်အဖီခိၣ်န့ၣ်, ခီဖျိကစၢ်ယွၤအစိကမီၤအဃိသုမၤသံတ့ၢ် ပှၤမံးဒယၣ်ဖိအပဒိၣ်စီၤဧိရ့ာ်ဒီးစီၤစအ့ာ်တဖၣ်န့ၣ်လီၤ. ဒီးမ့ၢ်ယမၤတ့ၢ်တၢ်မနုၤတမံၤလၢတၢ်ထိၣ်သတြီၤအီၤဒီးတၢ်န့ၣ် သ့ဝဲန့ၣ်လဲၣ်.” တုၤအစံးတၢ်အံၤဒီးအဝဲသ့ၣ်အသးတဒိၣ်ထီၣ်အါကဲၣ်ဆိးလၢၤဘၣ်.",
			"4": "<sup>4</sup> ဖဲအကတီၢ်အံၤန့ၣ်, စီၤကံးဒဧိၣ်ဒီးအပှၤသၢကယၤဂၤဟဲတုၤဆူ ထံကျိယၢ်ဒ့ၣ်ဒီးခီဂာ်အီၤလီၤ. အဝဲသ့ၣ်လီၤဘှံးလီၤတီၤဘၣ်ဆၣ်ဒီးလူၤဒံးဝဲအဒုၣ်အဒါတဖၣ်န့ၣ်လီၤ.",
			"5": "<sup>5</sup> ဒီးတုၤအဝဲသ့ၣ်တုၤဃီၤဖဲဝ့ၢ်စူးကိၤသးန့ၣ်စီၤကံးဒဧိၣ် စံးဘၣ်ပှၤအိၣ်လၢဝ့ၢ်ပူၤတဖၣ်န့ၣ်, “ဝံသးစူၤဟ့ၣ်ယပှၤတဖၣ်လၢကိၣ်အလိၣ်တနီၤတက့ၢ်. အဝဲသ့ၣ်လီၤဘှံးလီၤတီၤဒီးယလူၤဖီၣ်ဒံး ပှၤမံးဒယၣ်ဖိအစီၤပၤတဖၣ်လၢအမ့ၢ်စီၤစ့ဘၤဒီးစီၤစးလမူနၤန့ၣ်လီၤ.”",
			"6": "<sup>6</sup> ဘၣ်ဆၣ်ဒီးဝ့ၢ်စူးကိၤသးအပှၤခိၣ်ပှၤနၢ်တဖၣ်စံး, “ဘၣ်မနုၤအဃိပဘၣ်ဟ့ၣ်နပှၤသုးဖိတဖၣ်လၢတၢ်အီၣ်န့ၣ်လဲၣ်. သုဖီၣ်စီၤစ့ဘၤဒီးစီၤစးလမူနၤတန့ၢ်ဒံးဘၣ်.”",
			"7": "<sup>7</sup> မၤသးဒ်န့ၣ်ဒီး, စီၤကံးဒဧိၣ်စံးဝဲဒၣ်, “ဂ့ၤလံ, တုၤယွၤဟ့ၣ်လီၤစီၤစ့ဘၤဒီးစီၤစးလမူနၤဆူယစုပူၤန့ၣ် ယကတီၢ်သုဒီးတၤဆှုၣ်တၤမဲလၢမဲးမုၢ်ခိၣ်တဖၣ်န့ၣ်လီၤ.”",
			"8": "<sup>8</sup> စီၤကံးဒဧိၣ်လဲၤဆူညါဆူပနံၤအ့လးဒီးဃ့တၢ်တမံၤဃီလၢ ပှၤအိၣ်ဖဲန့ၣ်တဖၣ်န့ၣ်လီၤ. ဘၣ်ဆၣ်ဒီးပှၤပနံၤအ့လးဖိတဖၣ်စံးဆၢတၢ်တမံၤဃီဒ်ပှၤစူးကိၤသးဖိတဖၣ် အသိးန့ၣ်လီၤ.",
			"9": "<sup>9</sup> မၤသးဒ်န့ၣ်ဒီး, အဝဲဒၣ်စံးဘၣ်အီၤ, “ယကဟဲက့ၤဘၣ်ပူၤဒုၣ်ပူၤဒါဒီးတုၤယဟဲက့ၤန့ၣ်ယကမၤလီၤပှီၢ်ကွံာ်သုတိာ်တဖျၢၣ်အံၤန့ၣ်လီၤ.”",
			"10": "<sup>10</sup> စီၤစ့ဘၤဒီးစီၤစးလမူနၤအိၣ်ဝဲလၢဝ့ၢ်ကၢ်ကိၢ်ဃုာ်ဒီး အသုးမုၢ်သံၣ်ဘိတဖၣ်န့ၣ်လီၤ. လၢပှၤမဲးမုၢ်ခိၣ်အဒူၣ်အသုးမုၢ်သံၣ်ဘိဒီဖုညါအကျါန့ၣ် ပှၤအိၣ်တ့ၢ်ထဲအဂၤတကလးယဲၢ်ကထိဧိၤန့ၣ်လီၤ. ပှၤသုးဖိအဂၤတကလီၢ်ခံကလးန့ၣ်ဘၣ်တၢ်မၤသံတ့ၢ်လံအီၤန့ၣ်လီၤ.",
			"11": "<sup>11</sup> စီၤကံးဒဧိၣ်လဲၤပိာ်ထီၣ်ကျဲလၢမဲးမုၢ်ခိၣ်အသရ့ၤ, အိၣ်လၢဝ့ၢ်နံဘၤဒီးယၤကဘၤအမုၢ်ထီၣ်ဒီးဒုးပှၤသုးမုၢ်တဖၣ်န့ၣ် သတူၢ်ကလာ်လီၤ.",
			"12": "<sup>12</sup> ပှၤမံးဒယၣ်ဖိအစီၤပၤစီၤခံဂၤလၢအမ့ၢ်, စီၤစံဘၤဒီးစီၤစးလမူနၤထွးထီၣ်ဃ့ၢ်ကွံာ်ဝဲန့ၣ်လီၤ. ဘၣ်ဆၣ်ဒီးအဝဲသ့ၣ်လူၤထွဲအီၤဒီးမၤန့ၢ်အီၤဒီးဒုးလီၤဘၣ် အဝဲသ့ၣ်အသုးမုၢ်ဒီဖုလၢတၢ်ပျံၤတၢ်ဖုးဒိၣ်ဒိၣ်ကလဲာ်န့ၣ်လီၤ.",
			"13": "<sup>13</sup> ဖဲစီၤကံးဒဧိၣ်ဟဲက့ၤလၢတၢ်ဒုးလၢဃ့ရ့းကစၢၢ်ကဆူးအကျဲဒီး,",
			"14": "<sup>14</sup> အဝဲဖီၣ်န့ၢ်ဝ့ၢ်စူးကိၤသးအပှၤသးစၢ်တဂၤ, ဒီးသံကွၢ်တၢ်လၢအီၤန့ၣ်လီၤ. ပှၤသးစၢ်န့ၣ်ကွဲးလီၤန့ၢ်စီၤကံးဒဧိၣ်လၢဝ့ၢ်စူးကိၤသးအခိၣ်အနၢ်နွံဆံနွံဂၤအမံၤန့ၣ်လီၤ.",
			"15": "<sup>15</sup> တုၤနုၤတစုစီၤကံးဒဧိၣ်လဲၤဆူပှၤစူးကိၤသးအအိၣ်ဒီးစံး, “မ့ၢ်သုသ့ၣ်နီၣ်ထီၣ်ဒံးတဘျီဖဲသုဂ့ၢ်လိာ်လၢသုကမၤစၢၤယၤစ့ၢ်ကီးန့ၣ်ဧါ. သုစံးလၢသုဟ့ၣ်ယပှၤသုးဖိလၢအလီၤဘှံးလီၤတီၤလၢတၢ်အီၣ်တသ့ဘၣ်မ့ၢ်လၢ ယတဖီၣ်န့ၢ်စီၤစ့ဘၤဒီးစီၤစးလမူနၤဒံးဘၣ်အဃိန့ၣ်လီၤ. ဂ့ၤလံ. အဝဲသ့ၣ်အိၣ်ဖဲအံၤလီၤ.”",
			"16": "<sup>16</sup> တုၤနုၤတစု, အဝဲဟံးန့ၢ်မဲးမုၢ်ခိၣ်အတၤဆှုၣ်တၤမဲတဖၣ်ဒီးသူဝဲလၢ တၢ်စံၣ်ညီၣ်ဝ့ၢ်စူးကိးသးအခိၣ်အနၢ်တဖၣ်အဂီၢ်န့ၣ်လီၤ.",
			"17": "<sup>17</sup> ဒီးအဝဲမၤလီၤပှီၢ်ကွံာ်စ့ၢ်ကီးတိာ်အိၣ်လၢပနံၤအ့လးဒီးမၤသံကွံာ်ပှၤပိာ်ခွါတဖၣ်လၢအအိၣ်လၢဝ့ၢ်ပူၤ တဖၣ်န့ၣ်လီၤ.",
			"18": "<sup>18</sup> တုၤနုၤတစု, စီၤကံးဒဧိၣ်သံကွၢ်စီၤစ့ဘၤဒီးစီၤစးလမူနၤ, “ပှၤလၢသုမၤသံကွံာ်အီၤလၢဝ့ၢ်တၤဘိၢ်တဖၣ်န့ၣ်မ့ၢ်ပှၤဒ်လဲၣ်တဖၣ်လဲၣ်.” ဒီးအဝဲသ့ၣ်စံးဆၢဝဲဒၣ်, “အဝဲသ့ၣ်လီၤဂာ်ဒီးသုလီၤ. အဝဲသ့ၣ်ကိးဂၤဒဲးန့ၣ်, လီၤဂာ်ဒီးစီၤပၤအဖိခွါတဖၣ်န့ၣ်လီၤ.”",
			"19": "<sup>19</sup> ဒီးစီၤကံးဒဧိၣ်စံးဝဲဒၣ်, “အဝဲသ့ၣ်မ့ၢ်ယဒီပုၢ်ဝဲၢ်တဖၣ်, ယမိၢ်ဒၣ်ယဲအဖိခွါတဖၣ်န့ၣ်လီၤ. ယဆိၣ်လီၤယသးသညူးသပှၢ်လၢသုမ့ၢ်တမၤသံအဝဲသ့ၣ်ဘၣ်ဒီး ယတမၤသံဘၣ်သုဘၣ်.”",
			"20": "<sup>20</sup> တုၤနုၤတစု, အဝဲစံးဘၣ်အဖိခွါဝဲၢ်ကိစီၤယ့သ့ၢ်, “ဂဲၤထၢၣ်ဒီးမၤသံအဝဲသ့ၣ်တက့ၢ်.” ဘၣ်ဆၣ်ဒီးဖိသၣ်ပိာ်ခွါန့ၣ်တထုးထီၣ်အနးဘၣ်. အဝဲအသးသုၣ်ဒံးဝဲမ့ၢ်လၢအမ့ၢ်ဒံးဒၣ်ဖိသၣ်တဂၤအဃိန့ၣ်လီၤ.",
			"21": "<sup>21</sup> တုၤနုၤတစု, စီၤစ့ဘၤဒီးစီၤစးလမူနၤစံးဘၣ်စီၤကံးဒဧိၣ်, “ဟဲမၤသံပှၤလၢနနီၢ်ကစၢ်ဒၣ်နဲတက့ၢ်. ပိာ်ခွါအတၢ်မၤန့ၣ်ပိာ်ခွါကဘၣ်မၤဝဲလီၤ.” မၤသးဒ်န့ၣ်ဒီးစီၤကံးဒဧိၣ်မၤသံအဝဲသ့ၣ် ဒီးဟံးန့ၢ်တၢ်ကယၢကယဲလၢအဝဲသ့ၣ်အကီၤလၤအူးတဖၣ်အကိာ်လိၤန့ၣ်လီၤ.",
			"22": "<sup>22</sup> တၢ်န့ၣ်အလီၢ်ခံဒီး, ပှၤအံၣ်စရ့လးဖိတဖၣ်စံးဘၣ်စီၤကံးဒဧိၣ်, “ပၢပှၤ, နဲဒၣ်ဒီးနစၢၤနသွဲၣ်တက့ၢ်. နအုၣ်က့ၤခီၣ်က့ၤတ့ၢ်ပှၤလၢပှၤမံးဒယၣ်ဖိတဖၣ်အစုပူၤန့ၣ်လီၤ.”",
			"23": "<sup>23</sup> စီၤကံးဒဧိၣ်စံးဆၢဝဲဒၣ်, “ယတပၢသုဘၣ်. ယဖိခွါတဖၣ်စ့ၢ်ကီးတပၢသုဘၣ်. ယွၤကပၢသုန့ၣ်လီၤ.”",
			"24": "<sup>24</sup> ဘၣ်ဆၣ်ဒီးစံးအါထီၣ်ဝဲ, “ပျဲယဃ့သုတၢ်တမံၤတက့ၢ်. သုဝဲကိးဂၤဒဲးဟ့ၣ်ယၤနၢ်ဒံးတဖၣ်လၢသုဂုာ်န့ၢ်အီၤတက့ၢ်.” (ဒ်ပှၤမဲးမုၢ်ခိၣ်ဖိအဂၤတဖၣ်အသိးပှၤမံးဒယၣ်ဖိတဖၣ်ဒံးဝဲနၢ်ဒံးန့ၣ်လီၤ.)",
			"25": "<sup>25</sup> ဒီးပှၤဂီၢ်မုၢ်စံးဆၢဝဲဒၣ်, “ပသးခုဟ့ၣ်တၢ်တဖၣ်န့ၣ်လၢနၤလီၤ.” အဝဲသ့ၣ်သလၣ်လီၤတၢ်ကံးညာ်တဘ့ၣ် ဒီးပှၤကိးဂၤဒဲးပာ်လီၤနၢ်ဒံးတဖၣ်လၢအဂုာ်န့ၢ်ဝဲန့ၣ်လီၤ.",
			"26": "<sup>26</sup> ဒီးနၢ်ဒံးထူလၢစီၤကံးဒဧိၣ်မၤန့ၢ်ဝဲတဖၣ်အတယၢၢ်အိၣ်ဝဲၡက့လးတကထိနွံကယၤန့ၣ်လီၤ. လၢန့ၣ်အမဲာ်ညါ, မၤန့ၢ်စ့ၢ်ကီးဝဲတၢ်ကယၢကယဲတဖၣ်, ဖဲသွဲတဖၣ်, ဒီးတၢ်ကူတၢ်သိးလုးတကုာ်တဖၣ်လၢပှၤမံးဒယၣ်ဖိအစီၤပၤတဖၣ်သိးဝဲ ဒီးအဝဲသ့ၣ်အကီၤလၤအူးအကိာ်ကျီၤတဖၣ်န့ၣ်လီၤ.",
			"27": "<sup>27</sup> စီၤကံးဒဧိၣ်သိထီၣ်တၢ်ဂီၤတခါလၢထူဒီးပာ်အီၤလၢအဝ့ၢ်ဒၣ်ဝဲ, ဝ့ၢ်ဧိးဖြၤအပူၤန့ၣ်လီၤ. ဒီးပှၤအံၣ်စရ့လးဖိခဲလၢာ်ညိကွံာ်ကစၢ်ယွၤဒီးလဲၤဖဲန့ၣ်ဒ်သိး အကဘူၣ်ထီၣ်ဘါထီၣ်ဝဲတၢ်ဂီၤသိအသးန့ၣ်လီၤ. တၢ်န့ၣ်ကဲထီၣ်ပျံၤသကွီၤလၢစီၤကံးဒဧိၣ်ဒီးအပှၤဟံၣ်ဖိအဂီၢ်န့ၣ်လီၤ.",
			"28": "<sup>28</sup> မၤသးဒ်န့ၣ်ဒီး, ပှၤမံးဒယၣ်ဖိတဖၣ်ဘၣ်တၢ်မၤနၢၤကွံာ်အီၤလၢပှၤအံၣ်စရ့လးဖိ ဒီးတကဲလၢၤဘၣ်တၢ်မၤပျံၤမၤဖုးအလီၢ်လၢၤဘၣ်. ဒီးကီၢ်န့ၢ်အိၣ်မုာ်အိၣ်ခုၣ်ဝဲအနံၣ်လွံၢ်ဆံ, တုၤလၢစီၤကံးဒဧိၣ်သံဝဲတစုန့ၣ်လီၤ.",
			"29": "<sup>29</sup> ဒီးစီၤကံးဒဧိၣ်က့ၤကဒါက့ၤဆူအဟံၣ်ဒၣ်ဝဲဒီးအိၣ်ဝဲဆိးဝဲဖဲန့ၣ်လီၤ.",
			"30": "<sup>30</sup> အဝဲအိၣ်ဒီးအဖိခွါအဂၤနွံဆံမ့ၢ်လၢအဝဲအိၣ်ဒီးအမါအါဂၤအဃိန့ၣ်လီၤ.",
			"31": "<sup>31</sup> အဝဲအိၣ်ဒီးအသံၣ်မါတဂၤလၢဝ့ၢ်ၡက့ၣ်အပူၤဒီးပိာ်မုၣ်န့ၣ်ဆံးစၢ်န့ၢ်အီၤအဖိခွါတဂၤ ဒီးယုၢ်န့ၢ်ဝဲအမံၤလၢစီၤအဘံၤမ့လ့းလီၤ.",
			"32": "<sup>32</sup> စီၤယိၤအၣ်အဖိခွါစီၤကံးဒဧိၣ်သံဝဲဖဲအသးပှၢ်တုာ်ဂ့ၤဒီး ဘၣ်တၢ်ခူၣ်လီၤကွံာ်အီၤလၢအပၢ်စီၤယိၤအၣ်အသွၣ်ခိၣ်ပူၤလၢ အဘံၤဧ့စ့ၢ်အဒူၣ်ဖိထၢဖိအဝ့ၢ်, ဝ့ၢ်ဧိးဖြၤန့ၣ်လီၤ.",
			"33": "<sup>33</sup> တုၤစီၤကံးဒဧိၣ်သံဝဲအလီၢ်ခံန့ၣ်အံၣ်စရ့လးအပှၤဂီၢ်မုၢ် မၤကဒီးတၢ်တတီတလိၤလၢကစၢ်ယွၤအမဲာ်ညါဒီးဘူၣ်ထီၣ်ထါထီၣ်ဘဧၤလးတဖၣ်န့ၣ်ဒီး, ဒီးအဝဲသ့ၣ်မၤတၢ်အၢၣ်လီၤအီလီၤဒီးဘဧၤလးဒ်အဝဲသ့ၣ်အယွၤန့ၣ်လီၤ.",
			"34": "<sup>34</sup> အဝဲသ့ၣ်တမၤလၢၤကစၢ်ယွၤလၢအအုၣ်က့ၤခီၣ်က့ၤတ့ၢ်အီၤလၢအဒုၣ်အဒါ လၢအအိၣ်ဝးတရံးအီၤတဖၣ်အစုပူၤအတၢ်မၤလၢၤဘၣ်န့ၣ်လီၤ.",
			"35": "<sup>35</sup> ဒီးအဝဲသ့ၣ်တစံးဘျုးစီၤကံးဒဧိၣ်အဒူၣ်ဖိထၢဖိလၢကယဲၢ်တၢ်ဂ့ၤလၢစီၤကံးဒဧိၣ်မၤတ့ၢ်ဝဲလၢ အံၣ်စရ့လးအဂီၢ်အဃိဘၣ်န့ၣ်လီၤ."
		},
		"9": {
			"1": "<sup>1</sup> စီၤကံးဒဧိၣ်အဖိခွါစီၤအဘံၤမ့လ့းလဲၤဝဲဆူ အမိၢ်အဘူးအတံၢ်ခဲလၢာ်အိၣ်ဝဲဆိးဝဲအလီၢ်ဝ့ၢ်ၡက့ၣ်န့ၣ်လီၤ.",
			"2": "<sup>2</sup> ဒီးအဝဲစံးဘၣ်အဘူးအတံၢ်ဒ်သိးကသံကွၢ်ပှၤၡက့ၣ်ဖိတဖၣ်, “သုဘၣ်သုသးဒ်လဲၣ်. မ့ၢ်သုအဲၣ်ဒိးစီၤကံးဒဧိၣ်အဖိခွါအဂၤနွံဆံလၢာ်ပၢသုဧါ. မ့တမ့ၢ်ထဲတဂၤဧိၤပၢသုန့ၣ်ဧါ. သ့ၣ်နီၣ်ထီၣ်က့ၤလၢစီၤ အဘံၤမ့လ့းမ့ၢ်သုသွံၣ်သုထံဒီးသုဖံးသုညၣ်ဒၣ်ဝဲတက့ၢ်.”",
			"3": "<sup>3</sup> အဝဲအမိၢ်အဘူးအတံၢ်တဖၣ်ကတိၤတၢ်ဒီးပှၤၡက့ၣ်ဖိတဖၣ်, ဒီးပှၤၡက့ၣ်ဖိတဖၣ်ပာ်လီၤအသးလၢကပိာ်စီၤအဘံၤမ့လ့း အခံလီၤ. အဂ့ၢ်ဒ်အံၤ, အဝဲမ့ၢ်အဝဲသ့ၣ်အဘူးအတံၢ်အဃိန့ၣ်လီၤ.",
			"4": "<sup>4</sup> ဒီးအဝဲသ့ၣ်ဟ့ၣ်လီၤစီၤအဘံၤမ့လ့းလၢစ့နီၢ်အဘ့ၣ်နွံဆံလၢ အအိၣ်ဝဲလၢတၢ်အၢၣ်လီၤအီလီၤ အဘဧၤလးအတၢ်လုၢ်ဟံၣ်အပူၤန့ၣ် လီၤ. ဒီးအဝဲဒိးလဲန့ၢ်ပှၤအၢပှၤသီတဖၣ်လၢတိၢ်စ့အဝဲန့ၣ်ဒ်သိးကပိာ်အခံအဂီၢ်န့ၣ်လီၤ.",
			"5": "<sup>5</sup> ဒီးအဝဲလဲၤဆူအပၢ်အဟံၣ်ဖဲဝ့ၢ်ဧိးဖြၤဒီးမၤသံကွံာ်အဒီပုၢ်ဝဲၢ်ခွါအဂၤနွံဆံလၢအမ့ၢ် စီၤကံးဒဧိၣ်အဖိခွါတဖၣ်လၢလၢၢ်တဖျၢၣ်ဃီအဖီခိၣ်လီၤ. ဘၣ်ဆၣ်စီၤကံးဒဧိၣ်အဖိခွါအဆံးကတၢၢ်စီၤယိၤသၣ်တဂၤန့ၣ် အိၣ်ခူသူၣ်ဝဲအဃိတၢ်တမၤသံဘၣ်အီၤဘၣ်.",
			"6": "<sup>6</sup> တုၤနုၤတစု, ပှၤၡက့ၣ်ဖိဒီးပှၤမံးလိၤဖိအပိာ်ခွါတဖၣ် ပာ်ဖှိၣ်ထီၣ်အသးဒီးလဲၤဆူသ့ၣ်သ့ထိးဖၣ်စီဆှံဖဲဝ့ၢ်ၡက့ၣ်ဒီး ပာ်ထီၣ်စီၤအဘံၤမ့လ့းလၢစီၤပၤဖဲန့ၣ်လီၤ.",
			"7": "<sup>7</sup> ဖဲစီၤယိၤသၣ်နၢ်ဟူတၢ်ဂ့ၢ်အံၤန့ၣ်, အဝဲလဲၤဆူကစၢၢ်ကရံးစံၣ်အဒီခိၣ်ဒီးဆၢထၢၣ်ဖဲန့ၣ် ဒီးကိးပသူထီၣ်ဆူအဝဲသ့ၣ်အအိၣ်, “ဒိကနၣ်ယၤတက့ၢ်, ပှၤၡက့ၣ်ဖိသ့ၣ်ဧၢ, ဒီးကစၢ်ယွၤကဒိကနၣ်သုလီၤ.",
			"8": "<sup>8</sup> တၢ်စံးဝဲတဘျီ, သ့ၣ်တဖၣ်လဲၤတၢ်ဒ်သိးကဃုထၢစီၤပၤတဂၤလၢအဝဲသ့ၣ်အဂီၢ်န့ၣ်လီၤ. ဒီးအဝဲသ့ၣ်စံးဘၣ်သ့ၣ်စၤယံး, ကဲပစီၤပၤတက့ၢ်.",
			"9": "<sup>9</sup> ဒီးသ့ၣ်စၤယံးစံးဆၢဝဲဒၣ်, ဒ်သိးယကပၢသုအဂီၢ်န့ၣ်ယကဘၣ်ဆိ ကတီၢ်ယတၢ်ဟ့ၣ်ထီၣ်ယသိလၢ တၢ်သူအီၤလၢတၢ်မၤလၤကပီၤယွၤတဖၣ် ဒီးပှၤကညီတဖၣ်အဂီၢ်န့ၣ်လီၤ.",
			"10": "<sup>10</sup> တုၤနုၤတစု, သ့ၣ်တဖၣ်စံးဘၣ်ချၢၣ်ဒၢ, ဟဲနဲဒီးကဲပစီၤပၤတက့ၢ်.",
			"11": "<sup>11</sup> ဘၣ်ဆၣ်ဒီးချၢၣ်ဒၢစံးဆၢဝဲဒၣ်ဒ်သိးယကပၢသုအဂီၢ်န့ၣ် ယကဘၣ်ဆိကတီၢ်ယတၢ်ဟ့ၣ်ထီၣ်ယတၤသၣ်အဂ့ၤဒီးအဝံၣ်အဆၢတဖၣ်န့ၣ်လီၤ.",
			"12": "<sup>12</sup> တုၤနုၤတစု, သ့ၣ်တဖၣ်စံးဘၣ်စပံးမုၢ်, ဟဲနဲဒီးကဲပစီၤပၤတက့ၢ်.",
			"13": "<sup>13</sup> ဘၣ်ဆၣ်ဒီးစပံးမုၢ်စံးဆၢဝဲဒၣ်, ဒ်သိးယကပၢသုအဂီၢ်န့ၣ်ယကဘၣ် ဆိကတီၢ်ယတၢ်ဟ့ၣ်ထီၣ်ယစပံးထံလၢ အဒုးသးခုယွၤတဖၣ်ဒီးပှၤကညီတဖၣ်န့ၣ်လီၤ.",
			"14": "<sup>14</sup> တုၤနုၤတစု, ကယဲၢ်သ့ၣ်ခဲလၢာ်စံးဘၣ်သ့ၣ်တၤဆှုၣ်တပှီာ်, ဟဲနဲဒီးကဲပစီၤပၤတက့ၢ်.",
			"15": "<sup>15</sup> ဒီးသ့ၣ်တၤဆှုၣ်စံးဆၢဝဲဒၣ်, သုမ့ၢ်သးအိၣ်သပှၢ်ကတၢၢ်လၢသုကဒုးကဲထီၣ်ယၤလၢသုစီၤပၤန့ၣ်, ဟဲဒီးအိၣ်ကဒုလၢယကဒုဖီလာ်တက့ၢ်. သုမ့ၢ်တဟဲဘၣ်ဒီးမ့ၣ်အူကဟးထီၣ်လၢယဒ့ယတြၢ်တဖၣ် အပူၤဒီးအီၣ်ကွံာ်လဘၤနိၣ်အသ့ၣ်ဆှိအ့ရ့းတဖၣ်န့ၣ်လီၤ.”",
			"16": "<sup>16</sup> ဒီးစီၤယိၤသၣ်စံးကဒီးဆူညါ, “ဒီးခဲကနံၣ်အံၤ, ဖဲသုဒုးကဲထီၣ်စီၤအဘံၤမ့လ့းလၢစီၤပၤအခါန့ၣ် မ့ၢ်သုပာ်သုသးတီတီလိၤလိၤသပှၢ်ကတၢၢ်ဧါ. မ့ၢ်သုပာ်ကဲစီၤကံးဒဧိၣ်အတၢ်သ့ၣ်နီၣ်ဒီးမၤတၢ်ဂ့ၤတၢ်ဘၣ်လၢ အဒူၣ်ဖိထၢဖိအဖီခိၣ်ဒ်အကြၢးဒီးအဝဲအတၢ်ဖံးတၢ်မၤတဖၣ်န့ၣ်ဧါ.",
			"17": "<sup>17</sup> သ့ၣ်နီၣ်ထီၣ်က့ၤလၢယပၢ်ဒုးတ့ၢ်တၢ်လၢသုဂီၢ်တက့ၢ်. အဝဲဟ့ၣ်လီၤအသးသမူဒ်သိးအကအုၣ်က့ၤခီၣ်က့ၤသုလၢပှၤမံးဒယၣ်ဖိတဖၣ်အစုပူၤန့ၣ်လီၤ.",
			"18": "<sup>18</sup> ဘၣ်ဆၣ်ဒီးမုၢ်မဆါတနံၤအံၤသုဃၣ်သုသးထီဒါယပၢ်အဟံၣ်ဖိဃီဖိလီၤ. သုမၤသံကွံာ်အဖိခွါအဂၤနွံဆံလၢလၢၢ်တဖျၢၣ်ဃီဖီခိၣ်, ဒီးထဲဒၣ်လၢအဝဲအဖိခွါစီၤအဘံၤမ့လ့း လၢအမၤန့ၢ်ဝဲလၢအကုၢ်ပိာ်မုၣ်, မ့ၢ်သုဘူးသုတံၢ်အဃိဧိၤန့ၣ်, သုဒုးကဲထီၣ်အီၤစီၤပၤလၢၡက့ၣ်လီၤ.",
			"19": "<sup>19</sup> ဒီးခဲကနံၣ်အံၤတၢ်လၢသုမၤစီၤကံးဒဧိၣ်ဒီးအဒူၣ်ဖိထၢဖိ လၢမုၢ်မဆါတနံၤအံၤန့ၣ်မ့မ့ၢ်စဲဃဲၤလၢတၢ်သူၣ်တီသးလိၤအပူၤဒီး မ်သုသးခုဃုာ်ဒီးစီၤအဘံၤမ့လ့းဒီးမ်အဝဲသးခုဃုာ်ဒီးသုတက့ၢ်.",
			"20": "<sup>20</sup> မ့တမ့ၢ်ဘၣ်ဒ်န့ၣ်ဒီး, မ်မ့ၣ်အူကဲၤကပျီၤထီၣ်လၢစီၤအဘံၤမ့လ့းအပူၤ ဒီးအီၣ်ကွံာ်ၡက့ၣ်ဒီးမံးလိၤအပှၤပိာ်ခွါတဖၣ်တက့ၢ်. ဒီးမ်မ့ၣ်အူကဲၤကပျီၤထီၣ်လၢၡက့ၣ်ဒီးမံးလိၤအပှၤပိာ်ခွါတဖၣ်အပူၤ ဒီးအီၣ်ကွံာ်စီၤအဘံၤမ့လ့းန့ၣ်တက့ၢ်.”",
			"21": "<sup>21</sup> အန့ၣ်ဝံၤဒီးမ့ၢ်လၢအဝဲပျံၤအဒီပုၢ်ဝဲၢ်ခွါစီၤအဘံၤမ့လ့း အဃိစီၤယိၤသၣ်ဃ့ၢ်ကွံာ်ဒီးလဲၤအိၣ်ဝဲလၢဘ့ၢ်န့ၣ်လီၤ.",
			"22": "<sup>22</sup> ဒီးစီၤအဘံၤမ့လ့းပၢအံၣ်စရ့လးသၢနံၣ်န့ၣ်လီၤ. တုၤနုၤတစုကစၢ်ယွၤဒုးအိၣ်ထီၣ်တၢ်ထီဒုၣ်ထီဒါလိာ်သးလၢ စီၤအဘံၤမ့လ့းဒီးပှၤၡက့ၣ်ဖိတဖၣ်အဘၢၣ်စၢၤ ဒီးအဝဲသ့ၣ်ပူထီၣ်ထီဒါစီၤအဘံၤမ့လ့းန့ၣ်လီၤ.",
			"24": "<sup>24</sup> တၢ်အံၤမၤအသးဒ်သိးစီၤအဘံၤမ့လ့းဒီးပှၤၡက့ၣ်ဖိလၢအဟ့ၣ်ဂံၢ်ဟ့ၣ်ဘါအီၤဒ်သိးအကမၤသံကွံာ် စီၤကံးဒဧိၣ်အဖိခွါအဂၤနွံဆံန့ၣ်, ကဒိးဘၣ်တၢ်ဒ်အတၢ်ကမၣ်အသိးအဂီၢ်န့ၣ်လီၤ.",
			"25": "<sup>25</sup> ဒီးပှၤၡက့ၣ်ဖိတဖၣ်ပာ်လီၤပှၤခိးခူသူၣ်တၢ်ဖိလၢကစၢၢ်တဖၣ်အဒီခိၣ် လၢအကမၤသံစီၤအဘံၤမ့လ့းအဂီၢ်န့ၣ်လီၤ. အဝဲသ့ၣ်ဂုာ်ဆူၣ်ကယဲၢ်ပှၤလၢအလဲၤခီဂာ်အဝဲသ့ၣ်အကျဲန့ၣ်လီၤ. ဒီးတၢ်တဲဘၣ်စီၤအဘံၤမ့လ့းလၢတၢ်ဂ့ၢ်အံၤန့ၣ်လီၤ.",
			"26": "<sup>26</sup> တုၤနုၤတစု, စီၤဧ့းဘ့းအဖိခွါစီၤကၤလးဟဲဝဲဆူၡက့ၣ်ဃုာ်ဒီးအဒီပုၢ်ဝဲၢ်တဖၣ် ဒီးပှၤၡက့ၣ်ဖိတဖၣ်သန့ၤအသးလၢအီၤလီၤ.",
			"27": "<sup>27</sup> အဝဲသ့ၣ်ခဲလၢာ်လဲၤနုာ်ဆူပှၤၡက့ၣ်ဖိတဖၣ်အစပံးလီၢ် ဒီးဒဲးန့ၢ်စပံးသၣ်တဖၣ်ဒီးမၤန့ၢ်ဝဲစပံးထံဒီးမၤမူးသးဖှံန့ၣ်လီၤ. အဝဲသ့ၣ်လဲၤနုာ်ဆူပှၤၡက့ၣ်ဖိတဖၣ်အကစၢ်အတၢ်လုၢ်ဟံၣ်အပူၤ ဒီးအီမူၤအသးဒီးကတိၤဒုၣ်ဒွဲၣ်စီၤအဘံၤမ့လ့းန့ၣ်လီၤ.",
			"28": "<sup>28</sup> စီၤကၤလးစံးဝဲဒၣ်, “ပဝဲပှၤပိာ်ခွါလၢၡက့ၣ်အပူၤတဖၣ်ပမ့ၢ်ပှၤဒ်လဲၣ်. ဘၣ်မနုၤပဘၣ်မၤစီၤအဘံၤမ့လ့းအတၢ်မၤန့ၣ်လဲၣ်. ဒ်လဲၣ်ဂ့ၤ, အဝဲမ့ၢ်မတၤလဲၣ်. မ့ၢ်စီၤကံးဒဧိၣ်အဖိခွါလီၤ. ဒီးစီၤစဘူလးဟဲစိာ်အဝဲအတၢ်မၤလိာ်တဖၣ် ဘၣ်ဆၣ်ဒီးဘၣ်မနုၤလၢပကဘၣ်မၤအတၢ်လဲၣ်. တီဒီးသုပၢ်ဖးဒိၣ်လၢပျၢၤစီၤဃမိၢ်လၢသုလီၤစၢၤလၢအီၤလၢ အသူၣ်ထီၣ်သုဒူၣ်သုထၢန့ၣ်တက့ၢ်.",
			"29": "<sup>29</sup> ယဆၢကဲထီၣ်ခိၣ်နၢ်လၢပှၤဂီၢ်မုၢ်အံၤအဖီခိၣ်လီၤ. ယကသုးကွံာ်စီၤအဘံၤမ့လ့းဒီးယကစံးဘၣ်အီၤ, မၤအါထီၣ်နသုးမုၢ်အဂံၢ်အဘါဒီးဟဲထီၣ်ဒုးတၢ်တက့ၢ်.”",
			"30": "<sup>30</sup> ဒီးဝ့ၢ်န့ၣ်အပဒိၣ်, စီၤစဘူလးအသးဒိၣ်ထီၣ်ဝဲဖဲအနၢ်ဟူတၢ်လၢစီၤကၤလးစံးဝဲဒၣ်န့ၣ်လီၤ.",
			"31": "<sup>31</sup> အဝဲဆှၢလီၤပှၤစိာ်တၢ်ကစီၣ်တဖၣ်ဆူစီၤအဘံၤမ့လ့းလၢ အအိၣ်ဖဲအရူမၤ, ဒ်သိးအကတဲဘၣ်အီၤလၢစီၤဧ့ဘ့းအဖိခွါစီၤကၤလး ဟဲဃုာ်ဒီးအဒီပုၢ်ဝဲၢ်တဖၣ်ဆူၡက့ၣ်ဒီးတမ့ၢ်ကပျဲနကလဲၤနုာ်ဆူဝ့ၢ်န့ၣ်အပူၤဘၣ်.",
			"32": "<sup>32</sup> ဒီးခဲကနံၣ်အံၤ နဲဒၣ်ဒီးနပှၤတဖၣ်ကြၢးသုးအသးလၢမုၢ်နၤခါဒီးလဲၤအိၣ်ခူသူၣ်လၢစံာ်ပျီတဖၣ်အပူၤန့ၣ်လီၤ.",
			"33": "<sup>33</sup> ခဲဂီၤကိာ်ဖဲမုၢ်ဟဲထီၣ်န့ၣ်လဲၤဒုးဝ့ၢ်ၡက့ၣ်သတူၢ်ကလာ်တက့ၢ်. တုၤနုၤတစု, ဖဲစီၤကၤလးဒီးအပှၤတဖၣ်ဟဲထီၣ်ထီဒါနၤန့ၣ် တီၢ်အီၤဆူၣ်ထဲသိးနမၤအီၤသ့န့ၣ်တက့ၢ်.",
			"34": "<sup>34</sup> လၢတၢ်န့ၣ်အဃိစီၤအဘံၤမ့လ့းဒီးအပှၤတဖၣ်ခဲလၢာ်သုးအလီၢ်လၢမုၢ်နၤခါ ဒီးပာ်တဒၢအသးလၢဝ့ၢ်ၡက့ၣ်အချၢလွံၢ်ဖုန့ၣ်လီၤ.",
			"35": "<sup>35</sup> ဖဲစီၤအဘံၤမ့လ့းဒီးအပှၤတဖၣ်ထံၣ်စီၤကၤလးဟဲထီၣ်ဒီးဆၢထၢၣ်လၢဝ့ၢ်အတြဲၤန့ၣ် အဝဲသ့ၣ်ဂဲၤထၢၣ်လၢအတၢ်အိၣ်သဒၢအလီၢ်န့ၣ်လီၤ.",
			"36": "<sup>36</sup> တုၤစီၤကၤလးထံၣ်ဘၣ်အဝဲသ့ၣ်ဒီးစံးဘၣ်စီၤစဘူလး, “ကွၢ်, ပှၤတဖၣ်ဟဲလီၤလၢကစၢၢ်ဒီခိၣ်အလိၤလီၤ.” စီၤစဘူလးစံးဆၢဝဲဒၣ်, “တၢ်တဖၣ်န့ၣ်တမ့ၢ်ပှၤကညီဘၣ်. မ့ၢ်ဒၣ်တၢ်ကဒုလီၤလၢကစၢၢ်ခိၣ်န့ၣ်လီၤ.”",
			"37": "<sup>37</sup> စီၤကၤလးစံးကဒီးဝဲ, “ကွၢ်လၢန့ၣ်, ပှၤဟဲလီၤလၢကစၢၢ်ဒီခိၣ်ဒီး ပှၤအဂၤတဖုဟဲဝဲလၢပှၤဖးပှၤတၢ်ဟဲဝံတဖၣ်အသ့ၣ်သ့ထိးဖၣ်အကျဲန့ၣ်လီၤ.”",
			"38": "<sup>38</sup> တုၤနုၤတစု, စီၤစဘူလးစံးဘၣ်အီၤ, “နတၢ်ကတိၤအဒိၣ်အသွါတဖၣ်ခဲအံၤအိၣ်ဖဲလဲၣ်. နမ့ၢ်ပှၤတဂၤလၢအသံကွၢ်ဘၣ်မနုၤအဃိပဘၣ်မၤစီၤအဘံၤမ့လ့း အတၢ်လဲၣ်န့ၣ်လီၤ. ပှၤတဖၣ်အံၤမ့ၢ်ပှၤလၢနမၤအီၤတရီတပါန့ၣ်လီၤ. လဲၤထီၣ်ခဲအံၤဒီးဒုးအီၤတက့ၢ်.”",
			"39": "<sup>39</sup> စီၤကၤလးဆှၢထီၣ်ပှၤဝ့ၢ်ၡက့ၣ်ဖိတဖၣ်ဒီးဒုးစီၤအဘံၤမ့လ့းန့ၣ်လီၤ.",
			"40": "<sup>40</sup> စီၤကၤလးဃ့ၢ်ကွံာ်ဝဲဒီးစီၤအဘံၤမ့လ့းလူၤထွဲအီၤန့ၣ်လီၤ. ပှၤဘၣ်ဒိဘၣ်ထံးဝဲအါဂၤတုၤဒၣ်လဲာ်လၢဝ့ၢ်အတြဲၤန့ၣ်လီၤ.",
			"41": "<sup>41</sup> စီၤအဘံၤမ့လ့းအိၣ်ဆိးဖဲအရူမၤဒီးစီၤစဘူလးနီၣ်ထီၣ် ကွံာ်စီၤကၤလးဒီးအဒီပုၢ်ဝဲၢ်တဖၣ်လၢ ဝ့ၢ်ၡက့ၣ်အပူၤဒ်သိး အဝဲသ့ၣ်အိၣ်ဖဲန့ၣ်သုတသ့လၢၤတဂ့ၤန့ၣ်လီၤ.",
			"42": "<sup>42</sup> လၢခံတနံၤန့ၣ်စီၤအဘံၤမ့လ့းထံၣ်သ့ၣ်ညါဝဲလၢ ဝ့ၢ်ၡက့ၣ်အပှၤဂီၢ်မုၢ်ကူၣ်ထီၣ်လၢကဟးထီၣ်ဆူစံာ်ပျီတဖၣ်အပူၤန့ၣ်လီၤ.",
			"43": "<sup>43</sup> မၤသးဒ်န့ၣ်ဒီးအဝဲဟံးန့ၢ်အပှၤတဖၣ်ဒီးနီၤဖးဝဲသၢဖုဒီး လဲၤအိၣ်ခိးခူသူၣ်တၢ်လၢစံာ်ပျီတဖၣ်အပူၤန့ၣ်လီၤ. တုၤအထံၣ်ဝဲလၢပှၤဂီၢ်မုၢ်ဟဲထီၣ်လၢဝ့ၢ်ပူၤန့ၣ်အဝဲဟဲထီၣ် လၢတၢ်ခိးခူသူၣ်အလီၢ်ဒ်သိးအကမၤသံကွံာ်အဝဲသ့ၣ်န့ၣ်လီၤ.",
			"44": "<sup>44</sup> ဖဲစီၤအဘံၤမ့လ့းဒီးအပှၤတဖုလဲၤထီၣ်ချ့ချ့လၢကမၤန့ၢ်ဝ့ၢ်အတြဲၤန့ၣ်, ပှၤအဂၤခံဖုဒုးပှၤအိၣ်လၢစံာ်ပျီတဖၣ်အပူၤဒီးမၤသံကွံာ်အီၤခဲလၢာ်န့ၣ်လီၤ.",
			"45": "<sup>45</sup> ဒီးတၢ်ဒုးတၢ်ယၤယံာ်ဝဲဒီနံၤညါန့ၣ်လီၤ. စီၤအဘံၤမ့လ့းမၤန့ၢ်ဝ့ၢ်ၡက့ၣ် ဒီးမၤသံကွံာ်အပှၤဂီၢ်မုၢ်, မၤလီၤပှီၢ်ကွံာ်အီၤဒီးမၤဘၢတၢ်လီၢ်န့ၣ်လၢအံသၣ်လီၤ.",
			"46": "<sup>46</sup> ဖဲပှၤခိၣ်ပှၤနၢ်ခဲလၢာ်လၢဝ့ၢ်ၡက့ၣ်အတိာ်ပူၤနၢ်ဟူတၢ်ဂ့ၢ်န့ၣ်ဒီး, အဝဲသ့ၣ်အိၣ်ခူသူၣ်ဝဲလၢတၢ်အၢၣ်လီၤအီလီၤအကစၢ်ဘဧၤလးအတၢ်လုၢ်ဟံၣ် အတိာ်ခၢၣ်သနၢၣ်အပူၤန့ၣ်လီၤ.",
			"47": "<sup>47</sup> တၢ်ဒုးသ့ၣ်ညါစီၤအဘံၤမ့လ့းလၢအဝဲသ့ၣ်ပာ်ဖှိၣ်အသးဖဲန့ၣ် အဂ့ၢ်န့ၣ်လီၤ.",
			"48": "<sup>48</sup> လၢတၢ်န့ၣ်အဃိအဝဲလဲၤထီၣ်ဆူကစၢၢ်စးလမိၣ်ဃုာ်ဒီးအပှၤတဖၣ်လီၤ. ဖဲန့ၣ်အဝဲစိာ်ထီၣ်ကွါတဘ့ၣ်ဒီးကျီန့ၢ်သ့ၣ်တဒ့ဒီးယိးထီၣ် ဝဲလၢအဖံထံခိၣ် ဒီးတဲဘၣ်အပှၤတဖၣ်လၢကမၤချ့ချ့ဒ်သိးအီၤန့ၣ်လီၤ.",
			"49": "<sup>49</sup> မၤသးဒ်န့ၣ်ဒီး, ပှၤကိးဂၤဒဲးကျီန့ၢ်သ့ၣ်တဒ့စုာ်စုာ်ဒီးလဲၤပိာ်စီၤ အဘံၤမ့လ့းအခံဒီးပူၣ်ထီၣ်သ့ၣ်ဒ့တဖၣ် လၢတိာ်န့ၣ်အကပၤလီၤ. အဝဲသ့ၣ်ဆူးကဲၤထီၣ်သ့ၣ်ဒ့တဖၣ်န့ၣ်လၢမ့ၣ်အူဃုာ်ဒီးပှၤဂီၢ်မုၢ်အိၣ်လၢတိာ်ပူၤန့ၣ်လီၤ. ဒီးကယဲၢ်ပှၤအိၣ်လၢတိာ်ပူၤကအိၣ်ဝဲ ပိာ်မုၣ်ပိာ်ခွါတကထိဂၤန့ၣ်သံဝဲခဲလၢာ်လီၤ.",
			"50": "<sup>50</sup> အန့ၣ်ဝံၤဒီး, စီၤအဘံၤမ့လ့းလဲၤဆူဝ့ၢ်တ့ဘ့းဒီးကဝီၤဃးဝ့ၢ်န့ၣ်ဒီးမၤန့ၢ်အီၤလီၤ.",
			"51": "<sup>51</sup> ဖဲန့ၣ်တၢးထီအဂၢၢ်အကျၢၤအိၣ်ဝဲတခါဒီးပိာ်မုၣ်ပိာ်ခွါကိးဂၤဒဲးလၢဝ့ၢ်ပူၤ ဃုာ်ဒီးပှၤခိၣ်ပှၤနၢ်တဖၣ်ဃ့ၢ်ဆူတၢးထီအအိၣ်န့ၣ်လီၤ. အဝဲသ့ၣ်ကးတံၢ်တြဲၤဒီးလဲၤထီၣ်ဆူတၢးထီအခိၣ်ဒုးန့ၣ်လီၤ.",
			"52": "<sup>52</sup> တုၤစီၤအဘံၤမ့လ့းဟဲဒ်သိးကဒုးတၢးထီန့ၣ် အဝဲလဲၤထီၣ်ဆူတြဲၤအအိၣ်ဒ်သိးအကဆူးကဲၤထီၣ်အီၤလၢမ့ၣ်အူန့ၣ်လီၤ.",
			"53": "<sup>53</sup> ဘၣ်ဆၣ်ဒီးပိာ်မုၣ်တဂၤကွံာ်လီၤဆၢၣ်ဂူာ်လၢၢ်တဖျၢၣ်လၢအခိၣ်လိၤ ဒီးအခိၣ်ကုသ့ၣ်ဖးကွံာ်ဝဲန့ၣ်လီၤ.",
			"54": "<sup>54</sup> တုၤနုၤတစု, အဝဲကိးန့ၢ်ပှၤသးစၢ်လၢအစိာ်အစုကဝဲၤန့ၣ်ချ့ချ့ဒီးစံးဘၣ်အီၤ, “ထုးထီၣ်နနးဒီးမၤသံကွံာ်ယၤတက့ၢ်. ယတအဲၣ်ဒိးလၢပှၤစံးလၢပိာ်မုၣ်တဂၤမၤသံယၤန့ၣ်ဘၣ်.” ဒီးပှၤသးစၢ်န့ၣ်ဆဲးဖျိအီၤဒီးသံဝဲလီၤ.",
			"55": "<sup>55</sup> ဖဲပှၤအံၣ်စရ့လးဖိတဖၣ်ထံၣ်လၢစီၤအဘံၤမ့လ့းသံဝဲန့ၣ်ဒီး အဝဲသ့ၣ်က့ၤဆူဟံၣ်ကိးဂၤဒဲးန့ၣ်လီၤ.",
			"56": "<sup>56</sup> လၢကျဲဒ်အံၤန့ၣ်, ကစၢ်ယွၤဟ့ၣ်ကၣ်စီၤအဘံၤမ့လ့းလၢအမၤတၢ်ကမၣ်ထီဒါအပၢ် ခီဖျိတၢ်မၤသံကွံာ်အဒီပုၢ်ဝဲၢ်အဂၤနွံဆံအဃိန့ၣ်လီၤ.",
			"57": "<sup>57</sup> ကစၢ်ယွၤဒုးတူၢ်ဘၣ်စ့ၢ်ကီးပှၤဝ့ၢ်ၡက့ၣ်ဖိအတၢ်လၢအတၢ်အၢတၢ်သီအဃိ, ဒ်စီၤကံးဒဧိၣ်အဖိခွါစီၤယိၤသၣ်ဆိၣ်အၢအဝဲသ့ၣ်အသိးန့ၣ်လီၤ."
		},
		"10": {
			"1": "<sup>1</sup> ဖဲစီၤအဘံၤမ့လ့းသံဝံၤအလီၢ်ခံန့ၣ်, စီၤကိလၤလၢအမ့ၢ်စီၤဒိဒိၤအလံၤခွါ, စီၤပူအၤအဖိခွါအိၣ်ထီၣ်ဝဲလၢကမၤထူၣ်ဖျဲးထီၣ် အံၣ်စရ့လးန့ၣ်လီၤ. အဝဲဟဲလၢပှၤယံးစၣ်ကၢ်အဒူၣ်ဒီးအိၣ်ဆိးဝဲ လၢဝ့ၢ်ၡၤမံၣ်ဖဲအ့ဖရဲၣ်အကစၢၢ်ကလိန့ၣ်လီၤ.",
			"2": "<sup>2</sup> အဝဲကဲပှၤအံၣ်စရ့လးဖိအခိၣ်အနၢ်ခံဆံသၢနံၣ်လီၤ. အန့ၣ်ဝံၤဒီးအဝဲသံဝဲဒီးဘၣ်တၢ်ခူၣ်လီၤအီၤဖဲဝ့ၢ်ၡၤမံၣ်န့ၣ်လီၤ.",
			"3": "<sup>3</sup> လၢစီၤကိလၤအလီၢ်ခံန့ၣ်ပှၤကံးလဧးဖိစီၤယၤအံၢ် အိၣ်ထီၣ်ဝဲဒၣ်လီၤ. အဝဲဆှၢပှၤအံၣ်စရ့လးဖိခံဆံခံနံၣ်န့ၣ်လီၤ.",
			"4": "<sup>4</sup> အဝဲအိၣ်ဒီးအဖိခွါအဂၤသၢဆံလၢအဒိးကသ့ၣ်ယီၤအဒုသၢဆံလီၤ. အဝဲသ့ၣ်အိၣ်ဒီးဝ့ၢ်အဖျၢၣ်သၢဆံလၢကီၢ်ကံးလဧး, လၢအဘၣ်တၢ်ကိးဒံးအီၤလၢစီၤယၤအံၢ်အသဝီတဖၣ်န့ၣ်လီၤ.",
			"5": "<sup>5</sup> ဒီးစီၤယၤအံၢ်သံဝဲဒီးဘၣ်တၢ်ခူၣ်လီၤအီၤဖဲဝ့ၢ်ကၤမံၣ်အပူၤလီၤ.",
			"6": "<sup>6</sup> မၤကဒီးတစု, ပှၤအံၣ်စရ့လးဖိတဖၣ်မၤတၢ်ဒဲးဘးထီဒါယွၤ ခီဖျိတၢ်ဘူၣ်ထီၣ်ဘါထီၣ်ဘဧၤလးတဖၣ်ဒီးဧၤၡကြိးတဖၣ်ဃုာ်ဒီး ကစၢ်တဖၣ်လၢကီၢ်စူၤရံ, ကီၢ်စံဒိၣ်, ကီၢ်မိၤအး, ကီၢ်ဧၣ်မိၣ်ဒီးကီၢ်ဖလ့ၡသးန့ၣ်လီၤ. အဝဲသ့ၣ်ညိကွံာ်ယွၤဒီးဆိကတီၢ်တၢ်ဘူၣ်ထီၣ်ဘါထီၣ်အီၤန့ၣ်လီၤ.",
			"7": "<sup>7</sup> မၤသးဒ်န့ၣ်ဒီး, ယွၤသးဒိၣ်ထီၣ်ဘၣ်ပှၤအံၣ်စရ့လးဖိတဖၣ်ဒီး ပျဲပှၤဖလ့ၡသးဖိဒီးပှၤဧၤမိၣ်ဖိတဖၣ်မၤနၢၤအဝဲသ့ၣ်လီၤ.",
			"8": "<sup>8</sup> လၢတဆံဃိးနံၣ်အတီၢ်ပူၤန့ၣ်အဝဲသ့ၣ်ဆီၣ်ဘံၣ်ဆီၣ်ဘၢ ဒီးမၤနးမၤဖှီၣ်ကယဲၢ်ပှၤအံၣ်စရ့လးဖိတဖၣ်လၢအအိၣ်လၢ ပှၤအမိၢ်ဖိတဖၣ်အကီၢ်ပူၤဖဲထံကျိယၢ်ဒ့ၣ်အမုၢ်ထီၣ်လၢအဘၣ်ဃးဒီးကီၢ်ကံးလဧး အပူၤန့ၣ်လီၤ.",
			"9": "<sup>9</sup> ပှၤဧၣ်မိၣ်ဖိတဖၣ်ခီဂာ်ဒၣ်လဲာ်ထံကျိယၢ်ဒ့ၣ်ဒ်သိးကဒုးပှၤယူဒၤဖိ, ပှၤဘံၣ်ယၤမံၣ်ဖိဒီးပှၤအ့ဖရဲၣ်ဖိအဒူၣ်တဖၣ်န့ၣ်လီၤ. ဒီးအံၣ်စရ့လးအိၣ်လၢတၢ်ကိၢ်တၢ်ဂီၤဖးဒိၣ်အပူၤလီၤ.",
			"10": "<sup>10</sup> တုၤနုၤတစု, ပှၤအံၣ်စရ့လးဖိတဖၣ်ကိးထီၣ်ဆူယွၤအအိၣ်ဒီးစံး, “ပမၤတ့ၢ်တၢ်ဒဲးဘးထီဒါနၤလံ. အဂ့ၢ်ဒ်အံၤပညိကွံာ်တ့ၢ်နၤ, ပကစၢ်ယွၤဒီးဘူၣ်ထီၣ်ဘါထီၣ်ဘဧၤလးတဖၣ်န့ၣ်လီၤ.”",
			"11": "<sup>11</sup> ဒီးယွၤစံးဆၢအဝဲသ့ၣ်ဒ်အံၤ, “ပှၤအဲၤကူပတူးဖိ, ပှၤအမိၢ်ဖိ, ပှၤဧၣ်မိၣ်ဖိ, ပှၤဖလ့ၡသးဖိ,",
			"12": "<sup>12</sup> ပှၤစံဒိၣ်ဖိ, ပှၤဧမၤလ့းဖိ, ဒီးပှၤမၤဧိၣ်ဖိတဖၣ်ဆီၣ်ဘံၣ်ဆီၣ်ဘၢတ့ၢ်သုလၢ အပူၤကွံာ်ဒီးသုကိးထီၣ်တ့ၢ်ယၤလီၤ. မ့ၢ်ယတအုၣ်က့ၤခီၣ်က့ၤသုလၢအဝဲသ့ၣ်အစုပူၤဘၣ်ဧါ.",
			"13": "<sup>13</sup> ဘၣ်ဆၣ်ဒီးသုညိကွံာ်ဒံးယၤဒီးဘါထီၣ်ကစၢ်အဂၤတဖၣ်လီၤ. မၤသးဒ်န့ၣ်ဒီး, ယတအုၣ်က့ၤခီၣ်က့ၤကဒီးသုလၢၤဘၣ်.",
			"14": "<sup>14</sup> လဲၤဒီးကိးထီၣ်တၢ်ဆူကစၢ်အဂၤတဖၣ်လၢသုဃုထၢတ့ၢ်အီၤန့ၣ် တက့ၢ်. မ်အဝဲသ့ၣ်အုၣ်က့ၤခီၣ်က့ၤသုဖဲသုဘၣ်တၢ်ကိၢ်တၢ်ဂီၤန့ၣ် တက့ၢ်.”",
			"15": "<sup>15</sup> ဘၣ်ဆၣ်ဒီးပှၤအံၣ်စရ့လးဖိတဖၣ်စံးဘၣ်ယွၤ, “ပမၤတ့ၢ်တၢ်ဒဲးဘးလံ. မၤပှၤဒ်ကယဲၢ်တၢ်လၢအဂ့ၤလၢနမဲာ်အသိးန့ၣ်တက့ၢ်. ဘၣ်ဆၣ်, ဝံသးစူၤအုၣ်က့ၤခီၣ်က့ၤပှၤတနံၤအံၤတက့ၢ်.”",
			"16": "<sup>16</sup> မၤသးဒ်န့ၣ်ဒီး, အဝဲသ့ၣ်စူးကွံာ်ပှၤတခီဘီမုၢ်ဖိအကစၢ်တဖၣ်, ဒီးဘူၣ်ထီၣ်ဘါထီၣ်ယွၤဒီးယွၤအသးဘၣ်ကိၢ်ဘၣ်ဂီၤလၢ အံၣ်စရ့လးအတၢ်နးတၢ်ဖှီၣ်အဃိလီၤ.",
			"17": "<sup>17</sup> တုၤနုၤတစု, ပှၤဧၣ်မိၣ်ဖိအသုးမုၢ်အိၣ်ကတဲာ်ကတီၤအသးလၢတၢ် ဒုးတၢ်ယၤအဂီၢ်ဒီးသူၣ်အဒဲလၢကီၢ်ကံးလဧးအပူၤလီၤ. ဒီးပှၤအံၣ်စရ့လးဖိတဖၣ်သူၣ်အဒဲလၢဝ့ၢ်မံးစပၤလၢကီၢ်ကံးလဧးအပူၤန့ၣ်လီၤ.",
			"18": "<sup>18</sup> ဖဲန့ၣ်ပှၤဂီၢ်မုၢ်ဒီးပှၤအံၣ်စရ့လးအဒူၣ်အခိၣ်အနၢ်တဖၣ်သံကွၢ် လိာ်အသးတဂၤဒီးတဂၤ, “မ့ၢ်မတၤကဆှၢတၢ်ဒုးထီဒါပှၤဧၣ်မိၣ်ဖိတဖၣ်န့ၣ်လဲၣ်. ပှၤတဂၤလၢ်လၢ်လၢအမၤဝဲန့ၣ်ကကဲထီၣ်ခိၣ်နၢ်လၢ ပှၤကိးဂၤဒဲးအဖီခိၣ်လၢကီၢ်ကံးလဧးန့ၣ်လီၤ.”"
		},
		"11": {
			"1": "<sup>1</sup> ဒီးစီၤယံးဖသးမ့ၢ်ပှၤသုးဖိအဒူအဃိၤတဂၤလၢဝ့ၢ်ကံးလဧး ဒီးမ့ၢ်ပိာ်မုၣ်ဟးဂီၤတဂၤအဖိခွါန့ၣ်လီၤ. ဒီးအပၢ်စီၤကံးလဧးအိၣ်ဒီးအဖိခွါအဂၤတဖၣ်လၢအမါဒၣ်ဝဲလီၤ.",
			"2": "<sup>2</sup> ဒီးဖဲအဝဲသ့ၣ်ဒိၣ်ထီၣ်ဒီးအဝဲသ့ၣ်မၤဆူၣ်မၤနၢၤစီၤယံးဖသး လၢကဟးထီၣ်ကွံာ်လၢအဟံၣ်လီၤ. အဝဲသ့ၣ်စံးဘၣ်အီၤ, “နတန့ၢ်သါဘၣ်တၢ်နီတမံၤလၢပပၢ်အအိၣ်ဘၣ်. နမ့ၢ်ပိာ်မုၣ်အဂၤတဂၤအဖိခွါန့ၣ်လီၤ.”",
			"3": "<sup>3</sup> ဒီးစီၤယံးဖသးဟးထီၣ်ကွံာ်လၢအဒီပုၢ်ဝဲၢ်တဖၣ်အအိၣ်ဒီးလဲၤ အိၣ်ဝဲလၢကီၢ်တိာ်အပူၤလီၤ. ဖဲန့ၣ်ပှၤကလီကလီဖိတဖၣ်ဟဲအိၣ်ဖှိၣ် ရိဖှိၣ်လၢအအိၣ်ဒီးအဝဲသ့ၣ်လဲၤသကိးတၢ်ဒီးအီၤန့ၣ်လီၤ.",
			"4": "<sup>4</sup> ဒီးတယံာ်ဘၣ်အလီၢ်ခံန့ၣ်ပှၤဧၣ်မိၣ်ဖိတဖၣ်ဟဲဒ်သိး ကဒုးတၢ်ထီဒါပှၤအံၣ်စရ့လးဖိတဖၣ်န့ၣ်လီၤ.",
			"5": "<sup>5</sup> ဖဲတၢ်အံၤမၤအသးဒီး, ပှၤကီၢ်ကံးလဧးဖိအခိၣ်အနၢ်တဖၣ်လဲၤဆူ ကီၢ်တိာ်ဒ်သိးအကကိးန့ၢ်က့ၤစီၤယံးဖသၤန့ၣ်လီၤ.",
			"6": "<sup>6</sup> ဒီးအဝဲသ့ၣ်စံးဘၣ်အီၤ, “ဟဲဒီးပၢဆှၢပှၤဒ်သိးပဒုးပှၤဧၣ် မိၣ်ဖိတဖၣ်ကန့ၢ်အဂီၢ်တက့ၢ်.”",
			"7": "<sup>7</sup> ဘၣ်ဆၣ်ဒီးစီၤယံးဖသၤစံးဆၢဝဲဒၣ်, “သုသးဟ့ယၤတုၤဒၣ်လဲာ် သုမၤဆူၣ်ယၤဒ်သိးယကဟးထီၣ်ကွံာ်လၢယပၢ်အဟံၣ်လီၤ. ခဲအံၤတုၤတၢ်ကိၢ်တၢ်ဂီၤဘၣ်သုဒီးဘၣ်မနုၤသုဟဲဆူယအိၣ်န့ၣ်လဲၣ်.”",
			"8": "<sup>8</sup> ဒီးအဝဲသ့ၣ်စံးဘၣ်စီၤယံးဖသၤ, “ပဟဲဆူနအိၣ်ခဲအံၤမ့ၢ်လၢပအဲၣ်ဒိးနကလဲၤဃုာ်တၢ်ဒီးပှၤ ဒီးဒုးပှၤဧၣ်မိၣ်ဖိတဖၣ်ဒီး ဆှၢပှၤကံးလဧးဖိခဲလၢာ်အဃိန့ၣ်လီၤ.”",
			"9": "<sup>9</sup> ဒီးစီၤယံးဖသၤစံးဘၣ်အဝဲသ့ၣ်, “သုမ့ၢ်က့ၤကိးယၤဆူဟံၣ် ဒ်သိးယကဒုးပှၤဧၣ်မိၣ်ဖိတဖၣ်, ဒီးယွၤမ့ၢ်ဟ့ၣ်ယၤတၢ်မၤနၢၤန့ၣ်ယကကဲပှၤပၢသုန့ၣ်လီၤ.”",
			"10": "<sup>10</sup> ဒီးအဝဲသ့ၣ်စံးဆၢဝဲဒၣ်, “ပအၢၣ်လီၤအီလီၤပသးဒီးနၤလီၤ. ယွၤမ့ၢ်ပှၤအုၣ်အသးလၢပဘၢၣ်စၢၤလီၤ.”",
			"11": "<sup>11</sup> မၤသးဒ်န့ၣ်ဒီး, စီၤယံးဖသၤလဲၤတၢ်ဒီးပှၤကံးလဧးဖိအခိၣ်အနၢ် တဖၣ်ဒီးပှၤဂီၢ်မုၢ်ဒုးကဲထီၣ်အီၤလၢပှၤပၢတၢ်ဒီးခိၣ်နၢ်လၢ အဝဲသ့ၣ်အဖီခိၣ်န့ၣ်လီၤ. ဒီးစီၤယံးဖသၤအၢၣ်လီၤအီလီၤတၢ်ဒီးဟံးထီၣ်မူဒါဖဲ ဝ့ၢ်မံးစပၤလၢယွၤအမဲာ်ညါန့ၣ်လီၤ.",
			"12": "<sup>12</sup> တုၤနုၤတစု, စီၤယံးဖသၤဆှၢလီၤပှၤစိာ်တၢ်ကစီၣ်တဖၣ်ဆူဧၣ်မိၣ် အစီၤပၤအအိၣ်ဒ်သိးကစံးဝဲ, “တၢ်ဂ့ၢ်လၢနဃုတၢ်ထီဒုၣ်ဒါလိာ်နသးဒီးပှၤမ့ၢ်မနုၤတမံၤလဲၣ်. ဘၣ်မနုၤနဘၣ်ဟဲနုာ်ဒုးပထံပကီၢ်န့ၣ်လဲၣ်.”",
			"13": "<sup>13</sup> ဒီးဧၣ်မိၣ်အစီၤပၤစံးဆၢစီၤယံးဖသၤအကလူးတဖၣ်, “ဖဲပှၤအံၣ်စရ့လးဖိတဖၣ်ဟးထီၣ်လၢကီၢ်အဲၤကူပတူးန့ၣ်အဝဲ သ့ၣ်ဂုာ်န့ၢ်ယထံယကီၢ်စးထီၣ်လၢ ထံကျိအၢ်နိၣ်တုၤလၢထံကျိယးဘိးဒီးထံကျိယၢ်ဒ့ၣ်လီၤ. ခဲအံၤနကဘၣ်ဟ့ၣ်က့ၤမုာ်မုာ်န့ၣ်လီၤ.”",
			"14": "<sup>14</sup> စီၤယံးဖသၤဆှၢလီၤကဒါက့ၤကလူးတဖၣ်ဆူဧၣ်မိၣ်အစီၤပၤ အအိၣ်ဃုာ်ဒီးတၢ်စံးဆၢအံၤလီၤ.",
			"15": "<sup>15</sup> တမ့ၢ်ပှၤအံၣ်စရ့လးဖိဂုာ်န့ၢ်မိၤအး, မ့တမ့ၢ်ဧၣ်မိၣ်အကီၢ် န့ၣ်ဘၣ်.",
			"16": "<sup>16</sup> တၢ်မၤအသးန့ၣ်မ့ၢ်ဒ်အံၤလီၤ. ဖဲပှၤအံၣ်စရ့လးဖိတဖၣ်ဟးထီၣ် လၢကီၢ်အဲၤကူပတူးန့ၣ်အဝဲသ့ၣ်လဲၤခီဂာ်မဲးမုၢ်ခိၣ်ဆူအၤကဘၣ် ပီၣ်လဲၣ်က့ၣ်ကျီၤတုၤလၢကၤဒ့ၣ်န့ၣ်လီၤ.",
			"17": "<sup>17</sup> တုၤနုၤတစု, အဝဲသ့ၣ်ဆှၢလီၤကလူးတဖၣ်ဆူကီၢ်အဒိၣ်အစီၤပၤ အအိၣ်ဒ်သိးကဃ့တၢ်ပျဲလၢကလဲၤခီဂာ်ဘၣ် အထံအကီၢ်န့ၣ်လီၤ. ဘၣ်ဆၣ်ဒီးကီၢ်အဒိၣ်အစီၤပၤတပျဲအဝဲသ့ၣ်ဘၣ်. အဝဲသ့ၣ်ဃ့စ့ၢ်ကီးတၢ်ပျဲလၢကီၢ်မိၤအးအစီၤပၤန့ၣ်လီၤ. အဝဲစ့ၢ်ကီးတဟ့ၣ်တၢ်ပျဲလၢအဝဲသ့ၣ်ကလဲၤခီဂာ်အထံအကီၢ်ဘၣ်. မၤသးဒ်န့ၣ်ဒီးပှၤအံၣ်စရ့လးဖိတဖၣ်အိၣ်ကတီၢ်ဖဲကၤဒ့ၣ်န့ၣ်လီၤ.",
			"18": "<sup>18</sup> တုၤနုၤတစု, အဝဲသ့ၣ်လဲၤခီဖျိမဲးမုၢ်ခိၣ်ဒီးလဲၤတရံးကီၢ်အဒိၣ်ဒီးကီၢ်မိၤအး တုၤအတုၤလၢကီၢ်မိၤအးအမုၢ်ထီၣ်ဖဲထံကျိအၢ်နိၣ်အဘးခီန့ၣ်လီၤ. အဝဲသ့ၣ်သူၣ်အဒဲဖဲန့ၣ်ဘၣ်ဆၣ်ဒီးတလဲၤခီဂာ်ထံကျိအၢ်နိၣ်ဘၣ်. အဂ့ၢ်ဒ်အံၤ, မ့ၢ်ဝဲကီၢ်မိၤအးအထံဆၢကီၢ်ဆၢန့ၣ်လီၤ.",
			"19": "<sup>19</sup> တုၤနုၤတစု, ပှၤအံၣ်စရ့လးဖိတဖၣ်ဆှၢလီၤကလူးတဖၣ်ဆူကီၢ် အမိၢ်အစီၤပၤစီၤစံဃိၣ်လၢဝ့ၢ်ဃ့ၡဘိၣ်, ဒီးဃ့အီၤတၢ်ပျဲဒ်သိးကလဲၤခီဂာ်အထံအကီၢ်ဆူအဝဲသ့ၣ်အကီၢ်ဒၣ်ဝဲန့ၣ်လီၤ.",
			"20": "<sup>20</sup> ဘၣ်ဆၣ်ဒီးစီၤပၤစံဃိၣ်တပျဲပှၤအံၣ်စရ့လးဖိတဖၣ်မၤဒ်န့ၣ်ဘၣ်. အဝဲပာ်ဖှိၣ်အသုးမုၢ်ဒီဖုဒီးသူၣ်အဒဲဖဲဝ့ၢ်ယါစၤဒီးဒုး ပှၤအံၣ်စရ့လးဖိတဖၣ်န့ၣ်လီၤ.",
			"21": "<sup>21</sup> ဘၣ်ဆၣ်ဒီးယွၤ, အံၣ်စရ့လးအကစၢ်, ဟ့ၣ်ပှၤအံၣ်စရ့လးဖိတဖၣ်လၢတၢ်မၤနၢၤစီၤစံဃိၣ်ဒီးအသုးမုၢ်န့ၣ်လီၤ. လၢတၢ်န့ၣ်အဃိ ပှၤအံၣ်စရ့လးဖိတဖၣ်ဟံးန့ၢ် ကယဲၢ်ပှၤအမိၢ်ဖိအိၣ်လၢထံကီၢ်န့ၣ်အပူၤအလီၢ်အကျဲခဲလၢာ်န့ၣ်လီၤ.",
			"22": "<sup>22</sup> ဒီးအဝဲသ့ၣ်ဟံးန့ၢ်ပၢဘၣ်ကယဲၢ်ပှၤအမိၢ်ဖိတဖၣ်အလီၢ်အကျဲ စးထီၣ်လၢထံကျိအၢ်နိၣ် လၢကလံၤထံးတခီတုၤလၢထံကျိ ယးဘိးလၢကလံၤစိးတခီ, ဒီးလၢမဲးမုၢ်ခိၣ်လၢမုၢ်ထီၣ်တခီ တုၤလၢထံကျိယၢ်ဒ့ၣ်လၢမုၢ်နုာ်တခီန့ၣ်လီၤ.",
			"23": "<sup>23</sup> မၤသးဒ်န့ၣ်ဒီးယွၤ, အံၣ်စရ့လးအကစၢ်နီၣ်ထီၣ်ကွံာ်ပှၤအမိၢ်ဖိ တဖၣ်လၢအပှၤဂီၢ်မုၢ်ပှၤအံၣ်စရ့လးဖိတဖၣ်အဂီၢ်န့ၣ်လီၤ.",
			"24": "<sup>24</sup> မ့ၢ်နအဲၣ်ဒိးမၤန့ၢ်က့ၤအီၤဧါ. တၢ်လၢနကစၢ် “ကမိၣ်” ဟ့ၣ်နၤန့ၣ်နဟံးဃာ်အီၤသ့လီၤ. မ့မ့ၢ်ပဝဲဒၣ်အံၤပကဟံးဃာ် တၢ်ကိးမံၤဒဲးလၢယွၤ, ပကစၢ်ဟ့ၣ်လီၤပှၤန့ၣ်လီၤ.",
			"25": "<sup>25</sup> မ့ၢ်နဆိကမိၣ်လီၤနသးလၢနဂ့ၤန့ၢ်မိၤအးအစီၤပၤစီၤဘၤလးလၢ အမ့ၢ်စီၤစံးပိၢ်အဖိခွါန့ၣ်ဧါ. မ့ၢ်အဝဲတၤပှၤအံၣ်စရ့လးဖိတစုစုဧါ. မ့ၢ်အဝဲဒုးတၢ်ထီဒါပှၤတစုစုဧါ.",
			"26": "<sup>26</sup> ဒီးလၢအနံၣ်သၢကယၤအတီၢ်ပူၤန့ၣ်ပှၤအံၣ်စရ့လးဖိဟံးန့ၢ်ပၢ ဘၣ်ဝ့ၢ်ဃ့ၡဘိၣ်ဒီးဝ့ၢ်ဧရိၤဧ့ၢ်ဒီးဝ့ၢ်ဖိလၢအအိၣ်လၢအခိၣ်အဃၢၤတဖၣ်, ဒီးကယဲၢ်ဝ့ၢ်လၢအအိၣ်လၢထံကျိအၢ်နိၣ်အကၢၢ်ခိၣ်တဖၣ်န့ၣ်လီၤ. ဘၣ်မနုၤသုတဟံးန့ၢ်က့ၤအီၤလၢအခါဖဲန့ၣ်လဲၣ်.",
			"27": "<sup>27</sup> ယတမၤကမၣ်သုတၢ်နီတမံၤဘၣ်. မ့ၢ်သုမၤကမၣ်ယၤခီဖျိသု ဒုးတၢ်ဒီးယၤလီၤ. ယွၤမ့ၢ်စံၣ်ညီၣ်ကွီၢ်လီၤ. တနံၤအံၤအဝဲကစံၣ်ညီၣ်တၢ်လၢပှၤအံၣ်စရ့လးဖိဒီးပှၤဧၣ်မိၣ် ဖိတဖၣ်အဘၢၣ်စၢၤန့ၣ်လီၤ.",
			"28": "<sup>28</sup> ဘၣ်ဆၣ်ဒီးဧၣ်မိၣ်အစီၤပၤတဒိကနၣ်တၢ်ကစီၣ်လၢစီၤယံးဖသၤ အအိၣ်အံၤဘၣ်.",
			"29": "<sup>29</sup> တုၤနုၤတစု, ယွၤအသးလီၤဘၣ်လၢစီၤယံးဖသၤအလိၤလီၤ. အဝဲလဲၤခီဂာ်ကီၢ်ကံးလဧး, ကီၢ်မနၤၡ့ၤ, ဒီးဟဲက့ၤဆူဝ့ၢ် မံးစပၤလၢကီၢ်ကံးလဧးအပူၤဒီးလဲၤဆူကီၢ်ဧၣ်မိၣ်န့ၣ်လီၤ.",
			"30": "<sup>30</sup> ဒီးစီၤယံးဖသၤအၢၣ်လီၤယွၤ, “နမ့ၢ်ဒုးမၤနၢၤယၤလၢပှၤဧၣ် မိၣ်ဖိတဖၣ်န့ၣ်,",
			"31": "<sup>31</sup> ယကလုၢ်ထီၣ်ပှၤအဆိကတၢၢ်တဂၤလၢအဟဲထီၣ်လၢယဟံၣ်ပူၤဒ်သိး အကသဂၢၢ်ယၤဖဲယဟဲက့ၤလၢတၢ်မၤနၢၤအကတီၢ်န့ၣ်လီၤ. ယကလုၢ်ထီၣ်ပှၤတဂၤန့ၣ်ဆူနအိၣ်ဒ်တၢ်လုၢ်တၢ်ပာ်အသိးန့ၣ်လီၤ.”",
			"32": "<sup>32</sup> မၤသးဒ်န့ၣ်, ဒီးစီၤယံးဖသၤလဲၤခီဂာ်ထံကျိဒ်သိးအကဒုးပှၤဧၣ် မိၣ်ဖိတဖၣ်ဒီးယွၤဟ့ၣ်အီၤတၢ်မၤနၢၤလီၤ.",
			"33": "<sup>33</sup> အဝဲဒၣ်မၤဒၢၣ်ကွံာ်ပှၤဧၣ်မိၣ်ဖိတဖၣ်စးထီၣ်လၢဝ့ၢ်ဧရိၤဧ့ၢ် ပၢၢ်တုၤလၢဝ့ၢ်မံးနံးအခိၣ်အဃၢၤဝးတရံး, ဝ့ၢ်ခဲလၢာ်ခဲဆ့အဖျၢၣ်ခံဆံဒီးတုၤဒၣ်လဲာ်လၢ ဟ့းဘ့းလးကရၤမံ န့ၣ်လီၤ. တၢ်မၤသံမၤဝီဖးဒိၣ်အိၣ်ဖဲန့ၣ်ဒီးပှၤဧၣ်မိၣ်ဖိတဖၣ် ဘၣ်တၢ်မၤနၢၤကွံာ်အီၤလၢပှၤအံၣ်စရ့လးဖိတဖၣ်န့ၣ်လီၤ.",
			"34": "<sup>34</sup> ဒီးဖဲစီၤယံးဖသၤက့ၤဆူအဟံၣ်အိၣ်လၢမံးစပၤန့ၣ်အဖိမုၣ်ဟဲ ထီၣ်လၢဟံၣ်ပူၤဒ်သိးအကသဂၢၢ်အီၤ, အိၣ်ဒီးတၢ်ဂဲၤကလံာ်ဒီးတၢ်ပှီၢ်ဒၢန့ၣ်လီၤ. အဝဲမ့ၢ်ဖိမုၣ်ထဲတဂၤဧိၤန့ၣ်လီၤ.",
			"35": "<sup>35</sup> ဒီးဖဲအထံၣ်ဘၣ်အဖိမုၣ်န့ၣ်အဝဲဖှီယာ်အဆ့ကၤလၢတၢ်သးအုးအပူၤဒီးစံး, “အိ, ယဖိမုၣ်ဧၢ, နမၤသ့ၣ်ဖးယသးလီၤ. ဘၣ်မနုၤအဃိလၢနဘၣ်မ့ၢ်ပှၤမၤဘၣ်ဒိဆါယၤန့ၣ်လဲၣ်. ယမၤတ့ၢ်တၢ်အၢၣ်လီၤသညူးသပှၢ်ဆူယွၤဒီးယထုးက့ၤတသ့လၢၤဘၣ်.”",
			"36": "<sup>36</sup> ဒီးအဖိမုၣ်စံးဘၣ်အီၤ, “နမ့ၢ်မၤတ့ၢ်တၢ်အၢၣ်လီၤဒီးယွၤ န့ၣ်မၤတၢ်ဒ်နစံးလၢနကမၤယၤအသိးန့ၣ်တက့ၢ်. အဂ့ၢ်ဒ်အံၤယွၤဟ့ၣ်လီၤနၤလၢနကဟ့ၣ်ကၣ်က့ၤနဒုၣ်နဒါပှၤဧၣ်မိၣ်ဖိတဖၣ်န့ၣ်လီၤ.”",
			"37": "<sup>37</sup> ဘၣ်ဆၣ်ဒီးအဝဲဃ့တၢ်လၢအပၢ်, “မၤတၢ်တမံၤအံၤလၢယဂီၢ်တက့ၢ်. ပျဲယၤခံလါဒ်သိးယကလဲၤဟးဆူကစၢၢ်ကလိဃုာ်ဒီး ယတံၤသကိးတဖၣ်ဒီးသူၣ်အုးသးအုးမ့ၢ်လၢယကဘၣ်သံဒ်မုၣ်လိၤဘိတဂၤအသိးအဃိန့ၣ်တက့ၢ်.”",
			"38": "<sup>38</sup> ဒီးအဝဲတဲဘၣ်အဖိမုၣ်လၢကလဲၤဝဲဒီးပျဲအီၤခံလါန့ၣ်လီၤ. အဖိမုၣ်ဒီးအတံၤသကိးတဖၣ်လဲၤဆူကစၢၢ်ကလိဒီးသူၣ်အုးသးအုး မ့ၢ်လၢအဝဲကဘၣ်သံမုၣ်ကနီၤဒီးအဖိတအိၣ်ဘၣ်အဃိန့ၣ်လီၤ.",
			"39": "<sup>39</sup> ခံလါပူၤကွံာ်ဒီးအဝဲဟဲက့ၤဆူအပၢ်အအိၣ်လီၤ. ဒီးအပၢ်မၤတၢ်ဒ်အအၢၣ်လီၤယွၤအသိးဒီးအဖိမုၣ်သံဝဲဒ်မုၣ်လိၤဘိတဂၤအသိးန့ၣ်လီၤ. အဝဲအံၤမ့ၢ်ပှၤအံၣ်စရ့လးဖိတဖၣ်အလုၢ်အလၢ်အခီၣ်ထံး,",
			"40": "<sup>40</sup> လၢပိာ်မုၣ်သးစၢ်တဖၣ်ကဟးထီၣ်တနံၣ်လွံၢ်သီ လၢအကသူၣ်အုးသးအုးလၢပှၤကံးလဧးဖိ စီၤယံးဖသၤအဖိမုၣ်အဂီၢ်န့ၣ်လီၤ."
		},
		"12": {
			"1": "<sup>1</sup> ဒီးပှၤအ့ဖရဲၣ်ဖိတဖၣ်ကတဲာ်ကတီၤအသးလၢတၢ်ဒုးတၢ်ယၤအဂီၢ်ဒီး ခီဂာ်ထံကျိယၢ်ဒ့ၣ်ဆူဝ့ၢ်မၤဖိၣ်ဒီးစံးဘၣ်စီၤယံးဖသၤ, “ဘၣ်မနုၤအဃိနတကိးပှၤလၢပကလဲၤဃုာ်ဒီးနၤဖဲနခီဂာ်ကီၢ်ဆၢ ဒ်သိးနကဒုးတၢ်ဒီးပှၤဧၣ်မိၣ်ဖိတဖၣ်န့ၣ်လဲၣ်. ပကဒွဲၣ်ထီၣ်ကွံာ်နဟံၣ်လၢနဖီခိၣ်လီၤ.”",
			"2": "<sup>2</sup> ဘၣ်ဆၣ်ဒီးစီၤယံးဖသၤစံးဘၣ်အဝဲသ့ၣ်, “ယဲဒၣ်ဒီးယပှၤဂီၢ် မုၢ်အ့ၣ်လိာ်အသးဒီးပှၤဧၤမိၣ်ဖိနးနးကလဲာ်လီၤ. ယကိးတ့ၢ်သု ဘၣ်ဆၣ်ဒီးသုတအုၣ်က့ၤခီၣ်က့ၤယၤ လၢအဝဲသ့ၣ်အစုပူၤဘၣ်.",
			"3": "<sup>3</sup> ဖဲယထံၣ်လၢသုတအုၣ်က့ၤခီၣ်က့ၤယၤဘၣ်ဒီး, ယပာ်လီၤယသးသမူ, ဒီးခီဂာ်ကီၢ်ဆၢလၢယကဒုးတၢ်ဒီးအဝဲသ့ၣ်လီၤ. ဒီးယွၤဟ့ၣ်ယၤတၢ်မၤနၢၤလၢအဝဲသ့ၣ်အဖီခိၣ်လီၤ. ဘၣ်မနုၤအဃိသုဟဲဒ်သိးသုကဒုးတၢ်ဒီးယၤခဲအံၤန့ၣ်လဲၣ်.”",
			"4": "<sup>4</sup> တုၤနုၤတစု, စီၤယံးဖသၤကိးဖှိၣ်ပှၤကံးလဧးဖိခဲလၢာ်ဒီးဒုး ပှၤအ့ဖရဲၣ်ဖိဒီးမၤနၢၤကွံာ်အီၤလီၤ. (ပှၤအ့ဖရဲၣ်ဖိတဖၣ်စံးတ့ၢ်ဝဲ, “သုဝဲပှၤကံးလဧးဖိလၢအ့ဖရဲၣ်ဒီးမနၤၡ့ၤတဖၣ်, သုမ့ၢ်ပှၤဃ့ၢ်ပူၤဖျဲးသုသးလၢကီၢ်အ့ဖရဲၣ်လီၤ.”)",
			"5": "<sup>5</sup> ဒ်သိးပှၤအ့ဖရဲၣ်ဖိအသုတဃ့ၢ်ပူၤဖျဲးတဂ့ၤဒီး, ပှၤကံးလဧးဖိတဖၣ်ဟံးန့ၢ်တၢ်လီၢ်တဖၣ်ဖဲတၢ်ခီဂာ်ထံကျိယၢ် ဒ့ၣ်သ့ဝဲန့ၣ်လီၤ. ဖဲပှၤအ့ဖရဲၣ်ဖိတဂၤဂၤလၢအကျဲးစၢးဒ်သိး ကပူၤဖျဲးအဂီၢ်ဃ့တၢ်ပျဲလၢကခီဂာ်တၢ်န့ၣ်ပှၤကံးလဧးဖိတဖၣ်သံကွၢ်ဝဲ, “နမ့ၢ်ပှၤအ့ဖရဲၣ်ဖိဧါ.” ဒီးအဝဲမ့ၢ်စံးဆၢ, “တမ့ၢ်ဘၣ်”, ဒီး",
			"6": "<sup>6</sup> အဝဲသ့ၣ်စံးဘၣ်အီၤလၢကတဲ, “ၡံးဘိၤလ့း” န့ၣ်လီၤ. ဘၣ်ဆၣ်အဝဲစံး, “စံးဘိၤလ့း” မ့ၢ်လၢအဝဲသ့ၣ်ကိးတၢ် ကတိၤန့ၣ်တကျါဘၣ်. တုၤနုၤတစု, အဝဲသ့ၣ်ဖီၣ်အီၤဒီးမၤသံ ကွံာ်အီၤဖဲတၢ်ခီဂာ်ထံကျိယၢ်ဒ့ၣ်အလီၢ်တတီၤန့ၣ်လီၤ. အကတီၢ်ဖဲန့ၣ်ပှၤအ့ဖရဲၣ်ဖိတဖၣ်ဘၣ်တၢ်မၤသံကွံာ်အီၤအဂၤလွံၢ် ကလးခံကထိန့ၣ်လီၤ.",
			"7": "<sup>7</sup> ဒီးစီၤယံးဖသၤဆှၢပှၤအံၣ်စရ့လးဖိဃုနံၣ်လီၤ. တုၤနုၤတစု, အဝဲသံဒီးဘၣ်တၢ်ခူၣ်လီၤအီၤလၢအဝ့ၢ်ဒၣ်ဝဲ အပူၤလၢကီၢ်ကံးလဧးန့ၣ်လီၤ.",
			"8": "<sup>8</sup> စီၤယံးဖသၤအလီၢ်ခံန့ၣ်, ပှၤဘ့ၤသလ့ဃ့ၣ်ဖိစီၤအံးဘစၣ်ဆှၢ ပှၤအံၣ်စရ့လးဖိန့ၣ်လီၤ.",
			"9": "<sup>9</sup> အဝဲအိၣ်ဒီးအဖိခွါအဂၤသၢဆံဒီးအဖိမုၣ်အဂၤသၢဆံန့ၣ်လီၤ. အဝဲဖျီအဖိမုၣ်ဒီးပှၤလၢအဒူၣ်အဂၤဒီးဃုန့ၢ်ပှၤပိာ်မုၣ်ဖိ အဂၤသၢဆံလၢဒူၣ်အဂၤဒ်သိးကဖျီဃုာ်ဝဲဒီးအဖိခွါတဖၣ်န့ၣ် လီၤ. စီၤအံးဘစၣ်ဆှၢပှၤအံၣ်စရ့လးဖိနွံနံၣ်န့ၣ်လီၤ.",
			"10": "<sup>10</sup> တုၤနုၤတစု, အဝဲသံဒီးဘၣ်တၢ်ခူၣ်လီၤအီၤဖဲဝ့ၢ်ဘ့ၤသလ့ဃ့ၣ် န့ၣ်လီၤ.",
			"11": "<sup>11</sup> စီၤအံးဘစၣ်အလီၢ်ခံန့ၣ်, ပှၤစဘူလိၣ်ဖိစီၤအ့လိၣ်ဆှၢပှၤအံၣ် စရ့လးအနံၣ်တဆံလီၤ.",
			"12": "<sup>12</sup> တုၤနုၤတစု, အဝဲသံဒီးဘၣ်တၢ်ခူၣ်လီၤအီၤဖဲဝ့ၢ်အးယၤလိၣ် အိၣ်လၢကီၢ်စဘူလိၣ်အပူၤန့ၣ်လီၤ.",
			"13": "<sup>13</sup> ဒီးစီၤအ့လိၣ်အလီၢ်ခံန့ၣ်, ပှၤပံးရၤသိၣ်ဖိစီၤဟံးလ့လး အဖိခွါစီၤဧၤဘဒိၣ်ဆှၢပှၤအံၣ်စရ့လးဖိန့ၣ်လီၤ.",
			"14": "<sup>14</sup> အဝဲဒၣ်အိၣ်ဒီးအဖိခွါအဂၤလွံၢ်ဆံဒီးအလံၤခွါအဂၤသၢဆံလၢ အဒိးကသ့ၣ်ယီၤအဒုနွံဆံန့ၣ်လီၤ. စီၤဧၤဘဒိၣ်ပၢဆှၢကီၢ်အံၣ်စရ့လးဃိးနံၣ်န့ၣ်လီၤ.",
			"15": "<sup>15</sup> တုၤနုၤတစု, အဝဲသံဒီးဘၣ်တၢ်ခူၣ်လီၤအီၤဖဲဝ့ၢ်ပံးရသိၣ်အိၣ် လၢကီၢ်အ့ဖရဲၣ်ဖဲပှၤဧမၤလ့းဖိအကစၢၢ်ကလိန့ၣ်လီၤ."
		},
		"13": {
			"1": "<sup>1</sup> ပှၤအံၣ်စရ့လးဖိသ့ၣ်တဖၣ်မၤကဒီးတၢ်ဒဲးဘးထီဒါယွၤဒီး ယွၤပျဲပှၤဖလ့ၡသးဖိတဖၣ်ပၢအဝဲသ့ၣ်အနံၣ်လွံၢ်ဆံန့ၣ်လီၤ.",
			"2": "<sup>2</sup> အကတီၢ်ဖဲန့ၣ်ပှၤအိၣ်ဝဲတဂၤအမံၤလၢစီၤမၤနိလီၤ. အဝဲဒၣ်အိၣ်လၢဝ့ၢ်စိးရၤလီၤ. အဝဲဒၣ်မ့ၢ်ဝဲစီၤဒၣ်အဒူၣ်ဖိထၢဖိအကျါတဂၤလီၤ. အဝဲအမါန့ၣ်အိၣ်ဒံၣ်အိၣ်ဖိတန့ၢ်ဝဲနီတစုဘၣ်.",
			"3": "<sup>3</sup> ယွၤအကလူးလီၣ်ဖျါထီၣ်အသးလၢအီၤဒီးစံးဘၣ်အီၤ, “နအိၣ်ဒံၣ်အိၣ်ဖိတန့ၢ်ဝဲနီတစုဘၣ်, ဘၣ်ဆၣ်ဒီးတယံာ်ဘၣ်ဒီး နကဒၢထီၣ်ဒီးမၤန့ၢ်ဖိခွါတဂၤလီၤ.",
			"4": "<sup>4</sup> ပလီၢ်နသးဒ်သိးနသုတအီဘၣ်သံးမ့ၢ်ဂ့ၤစပံးထံမ့ၢ်ဂ့ၤ, အီၣ်ဘၣ်တၢ်အီၣ်လၢတၢ်တြီအီၤမ့ၢ်ဂ့ၤနီတမံၤဘၣ်န့ၣ်တက့ၢ်.",
			"5": "<sup>5</sup> ဒီးဖဲနဖိခွါအိၣ်ဖျဲၣ်ထီၣ်လံန့ၣ်နတဘၣ်တံာ်တဲာ်အခိၣ်သူနီတစုဘၣ်. အဂ့ၢ်ဒ်အံၤ, စးထီၣ်လၢအအိၣ်ဖျဲၣ်ထီၣ်မုၢ်တနံၤန့ၣ် အဝဲကဘၣ်တၢ်ပာ်စီဆှံအီၤဆူယွၤအအိၣ်ဒ်ပှၤနစၤရံဖိတဂၤအသိးန့ၣ်လီၤ. အဝဲကစးထီၣ်တၢ်ဖံးတၢ်မၤလၢတၢ်အုၣ်က့ၤခီၣ်က့ၤကီၢ်အံၣ်စရ့လးလၢပှၤဖလ့ၡသးဖိ အစုပူၤန့ၣ်လီၤ.",
			"6": "<sup>6</sup> အန့ၣ်ဝံၤဒီးပိာ်မုၣ်န့ၣ်လဲၤတဲဘၣ်အဝၤ, “ကစၢ်ယွၤအပှၤကညီတဂၤဟဲဆူယအိၣ်ဒီး ဖျါလီၤပျံၤလီၤဖုးဒ်ကစၢ်ယွၤအမူခိၣ်ကလူးတဂၤအသိးလီၤ. ယတသံကွၢ်တ့ၢ်အီၤလၢမ့ၢ်အဟဲဖဲလဲၣ်ဒီးတစံးဘၣ်စ့ၢ်ကီးယၤလၢအမံၤဘၣ်.",
			"7": "<sup>7</sup> ဘၣ်ဆၣ်ဒီးအဝဲဒၣ်စံးဘၣ်ယၤလၢယကဒၢထီၣ်ဒီးန့ၢ်ဘၣ်ဖိခွါတဂၤလီၤ. စံးဘၣ်ယၤလၢယတဘၣ်အီသံးမ့ၢ်ဂ့ၤ, စပံးထံမ့ၢ်ဂ့ၤ, တၢ်အီၣ်လၢဘၣ်တၢ်တြီအီၤမ့ၢ်ဂ့ၤနီတမံၤဘၣ်. အဂ့ၢ်ဒ်အံၤဖိသၣ်န့ၣ်ကဘၣ်တၢ်ပာ်စီဆှံထီၣ်အီၤဆူယွၤအအိၣ်ဒ် ပှၤနစၤရံဖိတဂၤအသိးတစိၤသးလီၤ.”",
			"8": "<sup>8</sup> အန့ၣ်ဒီးစီၤမၤနိ ဘါထုကဖၣ်တၢ်ဆူယွၤအအိၣ်, “ယွၤဧၢ, ဝံသးစူၤဆှၢကဒါက့ၤကစၢ်ယွၤအပှၤကညီလၢနဆှၢတ့ၢ်ဆူ ပအိၣ်ဒီးတဲဘၣ်ပှၤတၢ်လၢပကဘၣ်မၤအီၤ ဖဲအဝဲအိၣ်ဖျဲၣ်ထီၣ်အကတီၢ်န့ၣ်တက့ၢ်.”",
			"9": "<sup>9</sup> ကစၢ်ယွၤမၤဝဲဒ်စီၤမၤနိဃ့တၢ်အသိးဒီးအကလူးဟဲက့ၤကဒါက့ၤဆူပိာ်မုၣ်န့ၣ်အအိၣ် ဖဲအဆ့ၣ်နီၤဝဲလၢပျီပူၤန့ၣ်လီၤ. အဝၤစီၤမၤနိ တအိၣ်ဒီးအီၤဘၣ်.",
			"10": "<sup>10</sup> မၤသးဒ်န့ၣ်ဒီးအဝဲဃ့ၢ်ထီၣ်ဝဲတကီၢ်ခါဆူအဝၤအိၣ်ဒီးစံးဘၣ်အီၤ, “ကွၢ်တက့ၢ်. ပှၤတဂၤလၢအဟဲဆူယအိၣ်လၢအပူၤကွံာ်တနံၤန့ၣ် အိၣ်ဖျါထီၣ်ကဒီးလၢယၤလံ.”",
			"11": "<sup>11</sup> ဒီးစီၤမၤနိဂဲၤထၢၣ်ဒီးလဲၤပိာ်အမါအခံန့ၣ်လီၤ. အဝဲလဲၤဆူ ပှၤတဂၤန့ၣ်အအိၣ်ဒီးသံကွၢ်ဝဲ, “ပှၤလၢအကတိၤတ့ၢ်တၢ်ဒီးယမါန့ၣ်မ့ၢ်နၤဧါ.” ဒီးစံးဆၢဝဲဒၣ်, “မ့ၢ်လီၤ.”",
			"12": "<sup>12</sup> အန့ၣ်ဒီးစီၤမၤနိစံးဝဲ, “မ့မ့ၢ်ဒ်န့ၣ်ဒီးခဲအံၤ, ဖဲတၢ်လၢနစံးတ့ၢ်တဖၣ်လၢထီၣ်ပှဲၤထီၣ်ဝဲန့ၣ်, ဖိသၣ်အံၤကဘၣ်မၤတၢ်မနုၤလဲၣ်. အဝဲကဘၣ်အိၣ်မူတၢ်အိၣ်မူဒ်လဲၣ်တကလုာ်လဲၣ်.”",
			"13": "<sup>13</sup> ယွၤအကလူးစံးဆၢဝဲဒၣ်, “နမါကဘၣ်မၤလီၤတံၢ်ကယဲၢ်တၢ်ကိးမံၤဒဲးလၢယစံးဘၣ်တ့ၢ်အီၤတဖၣ်န့ၣ်လီၤ.",
			"14": "<sup>14</sup> အဝဲတဘၣ်အီၣ်တၢ်ဟဲလၢစပံးထူၣ်မ့ၢ်ဂ့ၤ, အဝဲတဘၣ်အီသံးမ့ၢ်ဂ့ၤ, စပံးထံမ့ၢ်ဂ့ၤ, တဘၣ်အီၣ်တၢ်အီၣ်လၢဘၣ်တၢ်တြီအီၤမ့ၢ်ဂ့ၤနီတမံၤဘၣ်. အဝဲကဘၣ်မၤတၢ်ကိးမံၤဒဲးလၢယတဲဘၣ်အီၤတဖၣ်န့ၣ်လီၤ.”",
			"15": "<sup>15</sup> တသ့ၣ်ညါတ့ၢ်ဝဲလၢအမ့ၢ်ယွၤအကလူးအဃိ, စီၤမၤနိစံးဘၣ်အီၤ, “ဝံသးစူၤက့ၤဒံးနဲတဂ့ၤ, ပျဲပဖီထီၣ်မဲာ်တဲးလဲးသးစၢ်ဖိတဒုလၢနဂီၢ်တက့ၢ်.”",
			"16": "<sup>16</sup> ဘၣ်ဆၣ်ဒီးကလူးန့ၣ်စံးဘၣ်အီၤ, “ယမ့ၢ်အိၣ်ဒံးဒီးယတအီၣ်နတၢ်အီၣ်ဘၣ်. ဘၣ်ဆၣ်ဒီးနမ့ၢ်သးအိၣ်ကတဲာ်ကတီၤအီၤဒီး, ဆူးကဲၤထီၣ်အီၤဒ်တၢ်လုၢ်မၤဘူၣ်တမံၤဆူယွၤအအိၣ်တက့ၢ်.”",
			"17": "<sup>17</sup> စီၤမၤနိစံးဆၢဝဲ, “တဲပှၤလၢနမံၤဒ်သိးဖဲနတၢ်ကတိၤလၢထီၣ်ပှဲၤထီၣ်ဝဲန့ၣ် ပမၤလၤကပီၤနၤကသ့အဂ့ၢ်တက့ၢ်.”",
			"18": "<sup>18</sup> ကလူးန့ၣ်သံကွၢ်ဝဲဒၣ်, “ဘၣ်မနုၤလၢနအဲၣ်ဒိးသ့ၣ်ညါယမံၤလဲၣ်. တၢ်န့ၣ်မ့ၢ်မံၤတဖျၢၣ်လၢတၢ်လီၤလးအပူၤလီၤ.”",
			"19": "<sup>19</sup> မၤသးဒ်န့ၣ်ဒီး, စီၤမၤနိဟံးန့ၢ်မဲာ်တဲးလဲးသးစၢ်ဖိတဒု ဒီးကိၣ်ကမူၣ်တစဲးဒီးလုၢ်ထီၣ်အီၤလၢလၢၢ်တၢ်လုၢ်လီၢ်အဖီခိၣ်ဆူယွၤ, လၢအမၤတၢ်လီၤလးတဖၣ်န့ၣ်အအိၣ်လီၤ.",
			"20": "<sup>20</sup> ဖဲမ့ၣ်အူလၣ်တဖၣ်ဟဲထီၣ်ဝဲလၢတၢ်လုၢ်လီၢ်အဖီခိၣ်န့ၣ်စီၤမၤ နိဒီးအမါထံၣ်ယွၤအကလူးက့ၤထီၣ်ဆူမူခိၣ်လၢမ့ၣ်အူကျါန့ၣ် လီၤ.",
			"21": "<sup>21</sup> တုၤနုၤတစု, စီၤမၤနိသ့ၣ်ညါလီၤတံၢ်ဝဲလၢပှၤတဂၤန့ၣ်မ့ၢ်ဝဲ ယွၤအကလူးဒီးအဝဲဒၣ်ဒီးအမါထိၣ်လီၤပှီၤအသး ဒီးပိာ်လီၤအမဲာ်လၢဟီၣ်ခိၣ်လိၤလီၤ. အဝဲသ့ၣ်တထံၣ်လၢၤကလူးန့ၣ် နီတစုလၢၤဘၣ်.",
			"22": "<sup>22</sup> စီၤမၤနိစံးဘၣ်အမါ, “ပကသံသပှၢ်တၢၢ်လီၤ. အဂ့ၢ်ဒ်အံၤ, ပထံၣ်ဘၣ်တ့ၢ်ကစၢ်ယွၤလံ.”",
			"23": "<sup>23</sup> ဘၣ်ဆၣ်ဒီးအမါစံးဆၢအီၤ, “ယွၤမ့ၢ်အဲၣ်ဒိးမၤသံတ့ၢ်ပှၤ ဒီးအဝဲတတူၢ်လိာ်တ့ၢ်ဝဲပတၢ်လုၢ်မၤဘူၣ်ဘၣ်. အဝဲတဒုးနဲၣ်တ့ၢ်ပှၤတၢ်ခဲလၢာ်အံၤမ့ၢ်ဂ့ၤ, စံးဘၣ်ပှၤတၢ်ဂ့ၢ်ဒ်အံၤတဖၣ်လၢအကတီၢ်အံၤန့ၣ်ဘၣ်.”",
			"24": "<sup>24</sup> ဒီးပိာ်မုၣ်န့ၣ်ဆံးစၢ်ထီၣ်အဖိခွါတဂၤဒီးယုၢ်ဝဲအမံၤလၢ စီၤၡံၣ်ၡိၣ်လီၤ. ဖိသၣ်ဒိၣ်ထီၣ်ဝဲဒီးယွၤဆိၣ်ဂ့ၤအီၤလီၤ.",
			"25": "<sup>25</sup> ဒီးယွၤအစိကမီၤစးထီၣ်မၤဆူၣ်ထီၣ်အဂံၢ်အဘါဖဲအဝဲအိၣ်လၢ ဝ့ၢ်စိးရၤဒီးဝ့ၢ်အ့ၤၡတိလးအဘၢၣ်စၢၤဖဲပှၤဒၣ်ဖိအသူၣ်ဒဲအလီၢ်ပူၤအခါန့ၣ်လီၤ."
		},
		"14": {
			"1": "<sup>1</sup> တနံၤန့ၣ်စီၤၡံၣ်ၡိၣ်လဲၤလီၤဆူဝ့ၢ်တံးမနး, ဖဲအပာ်သူၣ်ပာ်သးဘၣ်ပှၤဖလ့ၡသးမုၣ်ဖိတဂၤန့ၣ်လီၤ.",
			"2": "<sup>2</sup> အဝဲက့ၤကဒါက့ၤဆူအဟံၣ်ဒီးတဲဘၣ်အပၢ်ဒီးအမိၢ်, “ပှၤဖလ့ၡသးမုၣ်ဖိအိၣ်လၢဝ့ၢ်တံးမနးတဂၤန့ၣ်ထုးန့ၢ်ယသးန့ၣ်လီၤ. မၤန့ၢ်အီၤလၢယဂီၢ်တက့ၢ်. ယအဲၣ်ဒိးဖျီယသးလၢအီၤလီၤ.”",
			"3": "<sup>3</sup> မ့မ့ၢ်အပၢ်ဒီးအမိၢ်တခီသံကွၢ်အီၤ, “ဘၣ်မနုၤလၢနကဘၣ်လဲၤဆူပှၤဖလ့ၡသးဖိတစူၢ်တနာ်ယွၤအအိၣ်လၢနကမၤန့ၢ်နမါတဂၤအဂီၢ်လဲၣ်. မ့ၢ်နဃုန့ၢ်ပိာ်မုၣ်ဖိတဂၤလၢပဒူၣ်ဖိထၢဖိအကျါ, လၢပပှၤကလုာ်အကျါတသ့ဘၣ်ဧါ.” ဘၣ်ဆၣ်ဒီးစီၤၡံၣ်ၡိၣ်တဲအပၢ်, “ပိာ်မုၣ်တဂၤန့ၣ်မ့ၢ်ပှၤလၢယအဲၣ်ဒိးနမၤန့ၢ်အီၤလၢယဂီၢ်လီၤ. ယအဲၣ်အီၤလီၤ.”",
			"4": "<sup>4</sup> အမိၢ်အပၢ်တဖၣ်တသ့ၣ်ညါလၢတၢ်န့ၣ်မ့ၢ်ယွၤအတၢ်ဆှၢစီၤၡံၣ်ၡိၣ် လၢအကမၤတၢ်န့ၢ်အဂ့ၢ်ဘၣ်န့ၣ်လီၤ. အဂ့ၢ်ဒ်အံၤ, ယွၤဃုတၢ်အခွဲးအယာ်လၢကဒုးပှၤဖလ့ၡသးဖိတဖၣ်န့ၣ်လီၤ. အကတီၢ်ဖဲအံၤပှၤဖလ့ၡသးဖိတဖၣ်ပၢကီၢ်အံၣ်စရ့လးန့ၣ်လီၤ.",
			"5": "<sup>5</sup> မၤသးဒ်န့ၣ်ဒီး, စီၤၡံၣ်ၡိၣ်လဲၤလီၤဆူဝ့ၢ်တံးမနးဃုာ်ဒီးအပၢ်ဒီးအမိၢ်လီၤ. ဖဲအဝဲသ့ၣ်လဲၤခီဖျိစပံးလီၢ်န့ၣ်အဝဲနၢ်ဟူခ့ယုၢ်ဖိတဒုကညီၤထီၣ်အကလုၢ်လီၤ.",
			"6": "<sup>6</sup> သတူၢ်ကလာ်န့ၣ်ယွၤအစိကမီၤမၤဆူၣ်ထီၣ်စီၤၡံၣ်ၡိၣ် ဒီးအဝဲဖှီကွံာ်ခ့ယုၢ်တဒုန့ၣ်ထဲလၢအစုယၢ်ခီဧိၤန့ၣ် မၤသးဒ်မဲာ်တဲးလဲးအစၢ်ဖိတဒုအသိးလီၤ. ဘၣ်ဆၣ်ဒီးတတဲဘၣ်အမိၢ်အပၢ်လၢတၢ်လၢအမၤတ့ၢ်ဝဲအဂ့ၢ်န့ၣ်ဘၣ်.",
			"7": "<sup>7</sup> အန့ၣ်ဝံၤဒီး, အဝဲလဲၤကတိၤတၢ်ဒီးပိာ်မုၣ်ဖိတဂၤန့ၣ်ဒီးဘၣ်အသးလၢပိာ်မုၣ်န့ၣ်လီၤ.",
			"8": "<sup>8</sup> တဘျုးနံၤအလီၢ်ခံန့ၣ်စီၤၡံၣ်ၡိၣ်လဲၤကဒါက့ၤဝဲလၢအကဖျီအသး ဒီးပိာ်မုၣ်အဂီၢ်န့ၣ်လီၤ. ဖဲအလဲၤလၢကျဲန့ၣ်လဲၤကွၢ်ဝဲခ့ယုၢ်လၢအမၤသံတ့ၢ်ဝဲဒီး ကမၢကမၣ်ဝဲလၢအထံၣ်ဘၣ်ကနဲအဖုအဂီၢ်ဒီးကနဲစီအိၣ်လၢခ့ယုၢ်အသံစိၣ်အပူၤန့ၣ်လီၤ.",
			"9": "<sup>9</sup> အဝဲပှၢ်န့ၣ်ဝဲကနဲစီန့ၣ်ဆူအစုပူၤဒီးဖဲအလဲၤတၢ်အခါန့ၣ်အီၣ်ဝဲဒၣ်လီၤ. ဝံၤဒီးလဲၤဆူအပၢ်ဒီးအမိၢ်အိၣ်ဒီးဟ့ၣ်ဒုးအီၣ်ဝဲတနီၤလီၤ. အဝဲသ့ၣ်အီၣ်ဝဲလီၤ. ဘၣ်ဆၣ်ဒီးစီၤၡံၣ်ၡိၣ်တတဲဘၣ်အဝဲသ့ၣ်လၢ အမၤန့ၣ်ကနဲစီၤန့ၣ်လၢခ့ယုၢ်အသံစိၣ်တဒုန့ၣ်အပူၤအဂ့ၢ်န့ၣ်ဘၣ်.",
			"10": "<sup>10</sup> အပၢ်လဲၤဆူပိာ်မုၣ်ဖိတဂၤန့ၣ်အဟံၣ်ဒီးစီၤၡံၣ်ၡိၣ်မၤတၢ်အီၣ်တၢ်အီအမူးဖဲန့ၣ်လီၤ. တၢ်အံၤမ့ၢ်ပှၤသူၣ်ဘီၣ်သးစၢ်ဖဲန့ၣ်တဖၣ်အလုၢ်အလၢ်န့ၣ်လီၤ.",
			"11": "<sup>11</sup> ဖဲပှၤဖလ့ၡသးဖိတဖၣ်ထံၣ်အီၤန့ၣ် အဝဲသ့ၣ်ဆှၢလီၤပှၤသးစၢ်အဂၤသၢဆံလၢအကအိၣ်ဒီးအီၤန့ၣ်လီၤ.",
			"12": "<sup>12</sup> စီၤၡံၣ်ၡိၣ်စံးဘၣ်အဝဲသ့ၣ်, “ယကတဲသုလၢတၢ်ပှိၤပှံပှိၤပှီၢ် တခါလီၤ. ဒီးယတၤသုတဂၤစုာ်စုာ်လၢသုစံးဆၢယၤအခီပညီ တချုးဖဲတၢ်တ့တၢ်ဖျီအမူးတချုးဝံၤဝဲဒံးဘၣ်နွံသီအတီၢ်ပူၤန့ၣ်မ့ၢ်တသ့ဒီး, သုကဘၣ်ဟ့ၣ်ယၤဆ့ဖှီဝါအဂ့ၤလၢသုအိၣ်တဂၤတဘ့ၣ် ဒီးတၢ်ကလံၤကလဲတၢ်ကူတၢ်ကၤအဂီၢ်တဂၤတဘ့ၣ်စ့ၢ်ကီးလီၤ.”",
			"13": "<sup>13</sup> “တဲပှၤနတၢ်ပှိၤပှံပှိၤပှီၢ်တက့ၢ်.” အဝဲသ့ၣ်စံးဆၢဝဲဒၣ်, “ပက, ကနၣ်အီၤလီၤ.”",
			"14": "<sup>14</sup> စီၤၡံၣ်ၡိၣ်စံးဝဲ, “လၢတၢ်အီၣ်အပူၤန့ၣ်တၢ်အီၣ်တၢ်အီဟဲထီၣ်ဝဲ, လၢတၢ်လၢအဂံၢ်ဘါဆူၣ်အပူၤတၢ်အဆၢဟဲထီၣ်ဝဲ”, န့ၣ်လီၤ. သၢသီပူၤကွံာ်ဝဲဘၣ်ဆၣ်ဒီးအဝဲသ့ၣ်ဒွးဝဲတၢ်ပှိၤပှံပှိၤပှီၢ် အခီပညီမ့ၢ်တၢ်မနုၤမနုၤတသ့ဘၣ်.",
			"15": "<sup>15</sup> လၢလွံၢ်သီတသီအနံၤန့ၣ်အဝဲသ့ၣ်စံးဘၣ်စီၤၡံၣ်ၡိၣ်အမါ, “က့ၤသံကွၢ်ခူသူၣ်နဝၤဒ်သိးကတဲပှၤလၢတၢ်ပှိၤပှံပှိၤပှီၢ် အခီပညီမ့ၢ်တၢ်မနုၤမနုၤတက့ၢ်. နမ့ၢ်တမၤဒ်န့ၣ်ဒီးပကဆူးကဲၤထီၣ် နပၢ်အဟံၣ်လၢမ့ၣ်အူဒီးဒွဲၣ်ကွံာ်နၤဃုာ်ဒီးအီၤန့ၣ်လီၤ. သုဝဲခံဂၤအံၤသုကွဲပှၤဒ်သိးသုကဂုာ်န့ၢ်တၢ်လၢပအိၣ်လီၤ တမ့ၢ်ဘၣ်ဧါ.”",
			"16": "<sup>16</sup> မၤသးဒ်န့ၣ်ဒီး, စီၤၡံၣ်ၡိၣ်အမါက့ၤဆူအအိၣ်လၢမဲာ်ထံမဲာ်နိဒီးစံး, “နတအဲၣ်ယၤဘၣ်. နသးဟ့ယၤလီၤ. နတဲဘၣ်တၢ်ပှိၤပှံပှိၤပှီၢ်လၢဒီးနတတဲဘၣ်ယၤ လၢအခီပညီဘၣ်.” စီၤၡံၣ်ၡိၣ်စံး, “ကွၢ်လၢအံၤ, ယမိၢ်ယပၢ်ဒၣ်လဲာ်န့ၣ်ယတတဲဘၣ်အဝဲသ့ၣ်ဘၣ်. ဘၣ်မနုၤလၢယကဘၣ်တဲနၤလဲၣ်.”",
			"17": "<sup>17</sup> ပိာ်မုၣ်န့ၣ်ဟီၣ်လၢတၢ်န့ၣ်အဃိလၢမူးအမုၢ်နံၤနွံသီအပူၤန့ၣ်လီၤ. ဘၣ်ဆၣ်ဒီးလၢမူးအမုၢ်နံၤနွံသီတသီန့ၣ်အဝဲတဲဘၣ်ပိာ်မုၣ်န့ၣ် လၢတၢ်ပှိၤပှံပှိၤပှီၢ်အခီပညီန့ၣ်လီၤ. အဂ့ၢ်ဒ်အံၤပိာ်မုၣ်န့ၣ်သံကွၢ်အီၤသပှၢ်ပှၢ် တုၤအသးဘၣ်တံာ်တာ်အဃိန့ၣ်လီၤ. အန့ၣ်ဝံၤဒီးပိာ်မုၣ်န့ၣ်တဲဘၣ်ပှၤဖလ့ၡသးဖိတဖၣ်လီၤ.",
			"18": "<sup>18</sup> မၤသးဒ်န့ၣ်ဒီး, လၢမူးနွံနံၤတနံၤတချုးလၢစီၤၡံၣ်ၡိၣ်နုာ် လီၤဆူလီၢ်မံဒၢးအပူၤန့ၣ်ပှၤဝ့ၢ်ဖိတဖၣ်န့ၣ်စံးဘၣ်အီၤ, “တၢ်ကဆၢန့ၣ်ကနဲစီအိၣ်ဒံးဝဲသ့ဧါ တၢ်အဂံၢ်အဘါကဆူၣ်န့ၣ်ခ့ယုၢ်အိၣ်ဒံးဝဲသ့ဧါ.” ဒီးစီၤၡံၣ်ၡိၣ်စံးဆၢဝဲဒၣ်, “သုမ့ၢ်တထူစံာ်လၢယကျီၢ်မိၢ်ဘၣ်ဒီး, သုသ့ၣ်ညါတၢ်စံးဆၢခဲအံၤတသ့ဘၣ်လီၤ.”",
			"19": "<sup>19</sup> သတူၢ်ကလာ်န့ၣ်ယွၤအစိကမီၤမၤဆူၣ်ထီၣ်အဂံၢ်အဘါဒီးအဝဲဒၣ်လဲၤ လီၤဝဲဆူဝ့ၢ်အၤၡကလိၣ်ဒီးမၤသံကွံာ်ပှၤအဂၤသၢဆံ, ဘ့ၣ်ကွံာ်အကူအသိး, ဒီးဟ့ၣ်လီၤကွံာ်အတၢ်ကူတၢ်သိးတဖၣ်န့ၣ် ဆူပှၤလၢအစံးဆၢတၢ်ပှိၤပှံပှိၤပှီၢ်တဖၣ်အအိၣ်န့ၣ်လီၤ. အန့ၣ်ဝံၤဒီးက့ၤဝဲဒၣ်ဆူအဟံၣ်လၢတၢ်သူၣ်ဒိၣ်သးဖျိးအပူၤလၢ တၢ်မၤတ့ၢ်အသးတဖၣ်အဃိလီၤ.",
			"20": "<sup>20</sup> ဒီးအမါန့ၣ်ဘၣ်တၢ်ဟ့ၣ်လီၤအီၤဆူပှၤတဂၤလၢအဆှၢထီၣ်အီၤ ဖဲအဒိးတ့ဒိးဖျီအသးအကတီၢ်န့ၣ်လီၤ."
		},
		"15": {
			"1": "<sup>1</sup> ဒီးလၢမုၢ်နံၤတဖၣ်အလီၢ်ခံ, ဖဲတၢ်ကူးဘုကၠူၣ်အဆၢကတီၢ်န့ၣ် စီၤၡံၣ်ၡိၣ်လဲၤအိၣ်သကိးအမါ, ဒီးလဲၤစိာ်န့ၢ်အီၤမဲာ်တဲးလဲးလီၤ. အဝဲစံးဘၣ်ပိာ်မုၣ်န့ၣ်အပၢ်, “ယအဲၣ်ဒိးလဲၤဆူယမါအဒၢးန့ၣ်လီၤ.” ဘၣ်ဆၣ်ဒီးအဝဲတပျဲလဲၤနုာ်အီၤဘၣ်.",
			"2": "<sup>2</sup> အဝဲစံးဘၣ်စီၤၡံၣ်ၡိၣ်, “ယဆိကမိၣ်သပှၢ်ကတၢၢ်လၢနသးဟ့ အီၤအဃိဒီးယဟ့ၣ်လီၤအီၤဆူနတံၤသကိးလီၤ. ဘၣ်ဆၣ်ဒီး, အပုၢ်ပိာ်မုၣ်န့ၣ်ဃံလၤဒိၣ်တက့ၢ်လီၤ. နဟံးန့ၢ်အီၤလၢအလီၢ် သ့ဝဲလီၤ.”",
			"3": "<sup>3</sup> ဒီးစီၤၡံၣ်ၡိၣ်စံး, “အအံၤတစု, ယမ့ၢ်မၤဘၣ်ပှၤဖလ့ၡသးဖိတဖၣ်န့ၣ်တမ့ၢ်ယတၢ်ကမၣ်ဘၣ်.”",
			"4": "<sup>4</sup> မၤသးဒ်န့ၣ်ဒီးအဝဲလဲၤဒီးဖီၣ်န့ၢ်ထွံၣ်မံၤအဒုသၢကယၤန့ၣ်လီၤ. အဝဲစၢဃာ်ထွံၣ်မံၤခံဒုအမဲၣ်ဃုာ်ဒီးဆှိတကဒိၣ်စုာ်စုာ်န့ၣ်လီၤ.",
			"5": "<sup>5</sup> တုၤနုၤတစု, အဝဲဒွဲၣ်ထီၣ်ဆှိကဒိၣ်တဖၣ်န့ၣ်လၢမ့ၣ်အူဒီး ပျၢ်လီၤကွံာ်ထွံၣ်မံၤတဖၣ်န့ၣ်ဆူပှၤဖလ့ၡသးဖိအဘုခ့စံာ် ပျီပူၤန့ၣ်လီၤ. လၢကျဲဒ်သိးအံၤန့ၣ်အဝဲဆူးကဲၤကွံာ်ဘုခ့လၢတၢ်ကူးက့ၤဝံၤ တဖၣ်တကးဘၣ်ဘုခ့လၢအအိၣ်ဒံးလၢစံာ်ပျီပူၤတဖၣ်ဒီးသ့ၣ်စၤ ယံးအတၤသၣ်လီၢ်တဖၣ်ဒၣ်လဲာ်န့ၣ်လီၤ.",
			"6": "<sup>6</sup> ဖဲပှၤဖလ့ၡသးဖိတဖၣ်သံကွၢ်ဝဲ, မ့ၢ်မတၤမၤတၢ်အံၤလဲၣ်ဒီး သ့ၣ်ညါဝဲလၢစီၤၡံၣ်ၡိၣ်မၤတၢ်အံၤလီၤ. အဂ့ၢ်ဒ်အံၤ, အမံၤပှၢ်ပှၤတံးမနးဖိတဂၤန့ၣ်ဟ့ၣ်လီၤကွံာ်စီၤၡံၣ်ၡိၣ်အမါ ဆူစီၤၡံၣ်ၡိၣ်အတံၤသကိးတဂၤအအိၣ်အဃိန့ၣ်လီၤ. မၤသးဒ်န့ၣ်ဒီး, ပှၤဖလ့ၡသးဖိတဖၣ်လဲၤဒွဲၣ်သံကွံာ်ပိာ်မုၣ် န့ၣ်ဒီးဆူးကဲၤထီၣ်ကွံာ်အပၢ်အဟံၣ်စ့ၢ်ကီးလီၤ.",
			"7": "<sup>7</sup> ဒီးစီၤၡံၣ်ၡိၣ်တဲဘၣ်အဝဲသ့ၣ်, “မ့ၢ်လၢသုမၤတၢ်ဒ်အံၤအဃိ ဒီးယဆိၣ်တၢ်လၢယမ့ၢ်တဟ့ၣ်ကၣ်ဘၣ်သုဘၣ်ဒီးယတဆိကတီၢ်ဘၣ်ယဲဘၣ်.”",
			"8": "<sup>8</sup> ဒီးအဝဲမၤဒၢၣ်ကွံာ်ပှၤဖလ့ၡသးဖိနးနးကလဲာ်ဒီးမၤသံကွံာ်အီၤအါဂၤလီၤ. တုၤနုၤတစု, အဝဲလဲၤအိၣ်လၢလ့ကအိပူၤဖဲ ဧ့ၤတၣ်န့ၣ်လီၤ.",
			"9": "<sup>9</sup> ဒီးပှၤဖလ့ၡသးဖိတဖၣ်ဟဲဒီးသူၣ်အဒဲဖဲကီၢ်ယူဒၤဒီးဒုးဝဲ ဝ့ၢ်လ့ၤဃံန့ၣ်လီၤ.",
			"10": "<sup>10</sup> ယူဒၤအပှၤတဖၣ်သံကွၢ်အဝဲသ့ၣ်, “ဘၣ်မနုၤသုဟဲဒုးပှၤလဲၣ်.” ဒီးအဝဲသ့ၣ်စံးဆၢဝဲ, “ပဟဲဒ်သိးပကဖီၣ်စီၤၡံၣ်ၡိၣ်ဒီးမၤ အီၤဒ်အမၤပှၤအသိးန့ၣ်လီၤ.”",
			"11": "<sup>11</sup> မၤသးဒ်န့ၣ်ဒီးယူဒၤအပှၤသၢကထိဂၤလဲၤဆူလ့ကအိဖဲဧ့ၤတၣ် ဒီးစံးဘၣ်စီၤၡံၣ်ၡိၣ်, “မ့ၢ်နတသ့ၣ်ညါဘၣ်ပှၤဖလ့ၡသးဖိတဖၣ်န့ၣ်မ့ၢ်ပှၤပၢဆှၢဘၣ်ပှၤဧါ. မ့ၢ်နမၤပှၤဒ်လဲၣ်.” အဝဲစံးဆၢဝဲဒၣ်, “ယမၤအဝဲသ့ၣ်ဒ်အမၤယၤအသိးလီၤ.”",
			"12": "<sup>12</sup> ဒီးအဝဲသ့ၣ်စံးဘၣ်အီၤ, “ပဟဲဒ်သိးပကစၢဃာ်နၤဒီးဟ့ၣ်လီၤ နၤဆူအဝဲသ့ၣ်အစုပူၤလီၤ.” ဒီးစီၤၡံၣ်ၡိၣ်စံးဆၢ, “အၢၣ်လီၤယၤလၢသုတမၤသံယၤလၢ သုနီၣ်ကစၢ်ဒၣ်သုဝဲဘၣ်န့ၣ်တက့ၢ်.”",
			"13": "<sup>13</sup> အဝဲသ့ၣ်စံး, “ဂ့ၤလံ, ပကစၢဃာ်နၤဒီးဟ့ၣ်လီၤနၤဆူအဝဲသ့ၣ်အစုပူၤလီၤ. ပတမၤသံနၤဘၣ်.” မၤသးဒ်န့ၣ်ဒီးအဝဲသ့ၣ်စၢဃာ်အီၤလၢပျံၤအသီခံဘိဒီးက့ၤစိာ်အီၤန့ၣ်လီၤ.",
			"14": "<sup>14</sup> ဖဲအဝဲတုၤဃီၤဆူဝ့ၢ်လ့ၤဃံန့ၣ်ပှၤဖလ့ၡသးဖိတဖၣ်ဟဲဃ့ၢ်ဆူအအိၣ်, ဒီးကိးပသူထီၣ်ဝဲလီၤ. သတူၢ်ကလာ်ယွၤအစိကမီၤမၤဆူၣ်ထီၣ်အဂံၢ်အဘါ ဒီးအဝဲမၤထီၣ်တဲာ်ကွံာ်ပျံၤတဖၣ်လၢအစၢဃာ်အစုဒုၣ်စုတီၤ, ဒ်လုၣ်ဖျ့လၢမ့ၣ်အူအီၣ်ကွံာ်အီၤအသိးလီၤ.",
			"15": "<sup>15</sup> တုၤနုၤတစု, အဝဲထံၣ်န့ၢ်ကသ့ၣ်ယီၤသံတယံာ်ဒံးဘၣ်အခၣ်ဃံတဘိ န့ၣ်လီၤ. အဝဲထၢထီၣ်ဝဲဒီးမၤသံကွံာ်ပှၤတကထိဂၤန့ၣ်လီၤ.",
			"16": "<sup>16</sup> မၤသးဒ်န့ၣ်ဒီး, စီၤၡံၣ်ၡိၣ်သးဝံၣ်ထီၣ်ဝဲ, “လၢကသ့ၣ်ယီၤခၣ်ဃံတဘိယမၤသံပှၤအဂၤတကထိ, လၢကသ့ၣ်ယီၤခၣ်ဃံတဘိယပူၣ်ထီၣ်အီၤထီၣ်စိ.”",
			"17": "<sup>17</sup> တၢ်န့ၣ်အလီၢ်ခံဒီး, အဝဲစူးကွံာ်တၢ်အခၣ်ဃံန့ၣ်လီၤ. ဒီးတၢ်လီၢ်ဖဲတၢ်မၤတ့ၢ်အသးန့ၣ်တၢ်ကိးအီၤလၢရၤမးလ့ၤဃံန့ၣ်လီၤ.",
			"18": "<sup>18</sup> တုၤနုၤတစု, စီၤၡံၣ်ၡိၣ်အသးသူထံနးမးအဃိအဝဲကိးထီၣ်ယွၤ ဒီးစံး, “နဟ့ၣ်ယၤလၢတၢ်မၤနၢၤဖးဒိၣ်အံၤ, ဒီးခဲအံၤမ့ၢ်ယကဘၣ်သံ လၢယသးသူထံအဃိဒီးဘၣ်တၢ်ဖီၣ်န့ၢ်ယၤလၢပှၤဖလ့ၡသးဖိ လၢတစူၢ်တနာ်ယွၤတဖၣ်န့ၣ်ဧါ.”",
			"19": "<sup>19</sup> တုၤနုၤတစု, ယွၤအိးထီၣ်တၢ်လီၤကအိတတီၤလၢဟီၣ်ခိၣ်လာ်ဖဲ ဝ့ၢ်လ့ၤဃံ, ဒီးထံဟဲထီၣ်လၢအပူၤလီၤ. စီၤၡံၣ်ၡိၣ်အီထံ ဒီးအိၣ်မုာ်ထီၣ်က့ၤဝဲလီၤ. မၤသးဒ်န့ၣ်ဒီး, ထံထီၣ်ပၢၢ်အံၤဘၣ်တၢ်ကိးအမံၤလၢဧ့ၣ်ဟးကိ ရ့ၤဒီးအိၣ်ဒံးဖဲဝ့ၢ်လ့ၤဃံန့ၣ်လီၤ.",
			"20": "<sup>20</sup> ဒီးစီၤၡံၣ်ၡိၣ်ဆှၢပှၤအံၣ်စရ့လးဖိအနံၣ်ခံဆံဖဲပှၤဖလ့ၡသးဖိပၢဘၣ်ကီၢ်အခါန့ၣ်လီၤ."
		},
		"16": {
			"1": "<sup>1</sup> ဘၣ်တနံၤစီၤၡံၣ်ၡိၣ်လဲၤဆူပှၤဖလ့ၡသးဖိအဝ့ၢ်ဂါစၤဒီးဖဲန့ၣ် ထံၣ်လိာ်ပှၤဃဲသဲမုၣ်တဂၤဒီးမံဃုာ်ဒီးအီၤလီၤ.",
			"2": "<sup>2</sup> ဒီးပှၤဂါစၤဖိတဖၣ်သ့ၣ်ညါဝဲလၢစီၤၡံၣ်ၡိၣ်အိၣ်ဖဲန့ၣ်အဃိ အဝဲသ့ၣ်ကဝီၤဃးတၢ်လီၢ်န့ၣ်ဒီးခိးအီၤသီတနၤကျၢၤလၢဝ့ၢ်အပဲတြီန့ၣ်လီၤ. အဝဲသ့ၣ်အိၣ်ဃိကလာ်ဒီနၤဒီးဆိကမိၣ်လၢအသးပူၤ, “ပကခိးတုၤမုၢ်ဆ့ၣ်ထီၣ်ဒီးပကမၤသံကွံာ်အီၤလီၤ.”",
			"3": "<sup>3</sup> ဘၣ်ဆၣ်ဒီးစီၤၡံၣ်ၡိၣ်အိၣ်လၢလီၢ်မံခိၣ်တုၤဒၣ်ဖးဖီမုၢ်လီၤ. ဝံၤဒီးအဝဲဂဲၤဆၢထၢၣ်ဟံးဃာ်ဝ့ၢ်အတြဲၤ, ထုးထီၣ်ကွံာ်အီၤဃုာ်ဒီးတြဲၤတဖၣ်, တြဲၤအထူၣ်တဖၣ်, နီၣ်ဝံၣ်ခံဒီးတၢ်အဂၤခဲလၢာ်လီၤ. အဝဲပာ်ထီၣ်တၢ်တဖၣ်န့ၣ်လၢအဖံဘၣ်ခိၣ်ဒီးစိာ်ကွံာ်အီၤဆူ တၢ်လူၢ်ဒီခိၣ်ဖဲတၢ်ကွၢ်စိဃီၤဝ့ၢ်ဃ့ဘြိၣ်န့ၣ်လီၤ.",
			"4": "<sup>4</sup> တၢ်န့ၣ်အလီၢ်ခံ, စီၤၡံၣ်ၡိၣ်အဲၣ်ဘၣ်ပိာ်မုၣ်တဂၤလၢအမံၤမ့ၢ် နီၢ်ဒလံလၤလၢအအိၣ်ဝဲဖဲစိရ့းအတၢ်ပျီပူၤန့ၣ်လီၤ.",
			"5": "<sup>5</sup> ပှၤဖလ့ၡသးဖိအစီၤပၤယဲၢ်ဂၤလဲၤဆူပိာ်မုၣ်အိၣ်ဒီးစံး, “လွဲန့ၣ်စီၤၡံၣ်ၡိၣ်ဒ်သိးအကတဲဘၣ်နၤလၢ ဘၣ်မနုၤအဃိအဂံၢ်အဘါဆူၣ်ဝဲထဲန့ၣ်ညါဒီးပမၤနၢၤအီၤ, စၢအီၤဒီးမၤစၢ်လီၤအဂံၢ်အဘါကသ့ဒ်လဲၣ်အဂ့ၢ်တက့ၢ်. ပဝဲတဂၤစုာ်စုာ်ကဟ့ၣ်နၤစ့နီၢ်အဘ့ၣ်တကထိတကယၤန့ၣ်လီၤ.”",
			"6": "<sup>6</sup> မၤသးဒ်န့ၣ်, ဒီးနီၢ်ဒလံလၤစံးဘၣ်စီၤၡံၡိၣ်, “ဝံသးစူၤတဲဘၣ်ယၤတၢ်မနုၤမၤဆူၣ်ထီၣ်နဂံၢ်နဘါဆူၣ်ဆူၣ်ကလဲာ်န့ၣ်လဲၣ်. ပှၤမ့ၢ်အဲၣ်ဒိးစၢဃာ်နၤဒ်သိး အကမၤစၢ်လီၤနၤန့ၣ်မၤဝဲကသ့ဒ်လဲၣ်.”",
			"7": "<sup>7</sup> စီၤၡံၣ်ၡိၣ်စံးဆၢ, “အဝဲသ့ၣ်မ့ၢ်စၢယၤလၢချံၣ်အပျံၤအသံ ကစဲာ်နွံဘိန့ၣ်ယဂံၢ်ယဘါကစၢ်လီၤဒ်ပှၤဂၤအသိးန့ၣ်လီၤ.”",
			"8": "<sup>8</sup> မၤသးဒ်န့ၣ်ဒီး, ပှၤဖလ့ၡသးဖိအစီၤပၤတဖၣ်ဟဲစိာ်န့ၢ်ဝဲ နီၢ်ဒလံလၤလၢချံၣ်အပျံၤအသံကစဲၣ်နွံဘိဒီးအဝဲစၢဃာ်စီၤၡံၣ်ၡိၣ်န့ၣ်လီၤ.",
			"9": "<sup>9</sup> အဝဲအိၣ်ဒီးပှၤတနီၤခိးတၢ်လၢဒၢးအဂၤတဒၢးသတးဒီးကိးပသူ ထီၣ်ဝဲ, “စီၤၡံၣ်ၡိၣ်ဧၢ, ပှၤဖလ့ၡသးဖိတဖၣ်ဟဲလံ.” ဘၣ်ဆၣ်ဒီးစီၤၡံၣ်ၡိၣ်မၤထီၣ်တဲာ်ကွံာ်ချံၣ်အပျံၤတဖၣ်န့ၣ် ဒ်လုၣ်ဖျ့ဖိတဖၣ်တဲာ်ကွံာ်ဖဲအဘၣ်လၢမ့ၣ်အူအခါအသိးန့ၣ်လီၤ. မၤသးဒ်န့ၣ်ဒီး, အဝဲသ့ၣ်တသ့ၣ်ညါစီၤၡံၣ်ၡိၣ်အဂံၢ်အဘါအတၢ်ခူ သူၣ်ဒံးဘၣ်န့ၣ်လီၤ.",
			"10": "<sup>10</sup> ဒီးနီၢ်ဒလံလၤစံးဘၣ်စီၤၡံၣ်ၡိၣ်, “ကွၢ်ကွၢ်, နမၤပျုၢ်ယၤဒီးနတတဲဘၣ်ယၤတၢ်မ့ၢ်တၢ်တီဘၣ်. ဝံသးစူၤတဲယၤလၢပှၤစၢဃာ်နၤကသ့ဒ်လဲၣ်န့ၣ်တက့ၢ်.”",
			"11": "<sup>11</sup> အဝဲစံးဆၢပိာ်မုၣ်န့ၣ်, “အဝဲသ့ၣ်မ့ၢ်စၢယၤလၢပျံၤအသီလၢ ပှၤတသူဘၣ်အီၤနီတဘျီဒံးဘၣ်န့ၣ်ယဂံၢ်ယဘါကစၢ်ဝဲဒ်ပှၤဂၤ အသိးန့ၣ်လီၤ.”",
			"12": "<sup>12</sup> မၤသးဒ်န့ၣ်ဒီး, နီၢ်ဒလံလၤမၤန့ၢ်ပျံၤအသီတဖၣ်ဒီးစၢအီၤလီၤ. ဒီးကိးထီၣ်ဝဲ, “စီၤၡံၣ်ၡိၣ်ဧၢ, ပှၤဖလ့ၡသးဖိတဖၣ်ဟဲလံ.” ပှၤပိာ်ခွါတဖၣ်ခိးတၢ်လၢဒၢးအဂၤတဒၢးအပူၤန့ၣ်လီၤ. ဘၣ်ဆၣ်ဒီးအဝဲမၤထီၣ်တဲာ်ကွံာ်ပျံၤတဖၣ်လၢ အစုဒုၣ်အလိၤဒ်လုၣ်ဖျ့ဖိအသိးန့ၣ်လီၤ.",
			"13": "<sup>13</sup> ဒီးနီၢ်ဒလံလၤစံးဘၣ်စီၤၡံၡိၣ်, “နမၤပျုၢ်ယၤတုၤခဲအံၤဒီးနတတဲယၤလၢတၢ်မ့ၢ်တၢ်တီဘၣ်. တဲဘၣ်ယၤလၢပှၤစၢဃာ်နၤကသ့ဒ်လဲၣ်န့ၣ်တက့ၢ်.” အဝဲစံးဆၢ, “နမ့ၢ်ထါယခိၣ်သူနွံပျ့လၢထၣ်အပူၤဒီးမၤဃံးတံၢ်အီၤလၢ နီၣ်ပျၤစူတဘိန့ၣ်ယဂံၢ်ယဘါကစၢ်လီၤဝဲဒ်ပှၤဂၤအသိးန့ၣ်လီၤ.”",
			"14": "<sup>14</sup> တုၤနုၤတစု, နီၢ်ဒလံလၤမၤမံအီၤ, ဟံးန့ၢ်အခိၣ်သူနွံပျ့ ဒီးထါအီၤလၢထၣ်အပူၤန့ၣ်လီၤ. ဒီးမၤဃံးတံၢ်အီၤလၢနီၣ်ပျၤစူတဘိ ဝံၤကိးထီၣ်ဝဲ, “စီၤၡံၣ်ၡိၣ်ဧၢ, ပှၤဖလ့ၡသးဖိတဖၣ်ဟဲလံ.” ဘၣ်ဆၣ်ဒီးအဝဲပၢၢ်ထီၣ်ဒီးထုးထီၣ်ကွံာ်အခိၣ်သူလၢထၣ်အပူၤန့ၣ်လီၤ.",
			"15": "<sup>15</sup> မၤသးဒ်န့ၣ်ဒီး, နီၢ်ဒလံလၤစံးဘၣ်အီၤ, “နတအဲၣ်ယၤနီၢ်နီၢ်ဘၣ် ဒီးနစံးလၢနအဲၣ်ယၤကသ့ဒ်လဲၣ်. နမၤပျုၢ်တ့ၢ်ယၤသၢဘျီ ဒီးနတတဲဘၣ်ဒံးယၤလၢတၢ်မနုၤမၤဆူၣ်ထီၣ် နဂံၢ်နဘါဒိၣ်ဒိၣ်ကလဲာ်အဂ့ၢ်န့ၣ်ဘၣ်.”",
			"16": "<sup>16</sup> ဒီးပိာ်မုၣ်န့ၣ်သံကွၢ်ဆူၣ်အီၤတနံၤဘၣ်တနံၤလီၤ. အဝဲအသးအ့န့ဒီးလီၤဘှံးဝဲလၢပိာ်မုၣ်အံၤမၤတံာ်တာ်အီၤ လၢတၢ်န့ၣ်အဃိ,",
			"17": "<sup>17</sup> တုၤဒၣ်လဲာ်လၢခံကတၢၢ်န့ၣ်တဲဘၣ်ပိာ်မုၣ်န့ၣ်လၢတၢ်မ့ၢ်တၢ်တီ, “ယခိၣ်သူန့ၣ်တဘၣ်တၢ်လူၤအီၤနီတစုဘၣ်. ယဘၣ်တၢ်ပာ်စီဆှံထီၣ်ယၤဆူကစၢ်ယွၤအအိၣ် ဒ်ပှၤနစၤရံဖိတဂၤအသိးစးထီၣ်လၢယအိၣ်ဖျဲၣ်ထီၣ်အကတီၢ်န့ၣ်လီၤ. ယခိၣ်သူမ့ၢ်ဘၣ်တၢ်လူၤအီၤဒီး ယဂံၢ်ယဘါကလီၤမၢ်ကွံာ်ဝဲဒီးယဂံၢ်ယဘါကစၢ်လီၤဝဲဒ်ပှၤဂၤအသိး န့ၣ်လီၤ.”",
			"18": "<sup>18</sup> ဖဲနီၢ်ဒလံလၤသ့ၣ်ညါသပှၢ်တၢၢ်လၢအဝဲတဲဘၣ်အီၤတၢ်မ့ၢ်တၢ်တီလံန့ၣ်, အဝဲဆှၢလီၤတၢ်ကစီၣ်ဆူပှၤဖလ့ၡသးဖိအစီၤပၤတဖၣ်အအိၣ်ဒီးစံး, “ဟဲကဒီးတဘျီတက့ၢ်. အဝဲတဲဘၣ်ယၤတၢ်မ့ၢ်တၢ်တီ လံ.” တုၤနုၤတစု, အဝဲသ့ၣ်ဟဲဒီးစိာ်ဃုာ်ဒီးတိၢ်တဖၣ်န့ၣ်လီၤ.",
			"19": "<sup>19</sup> ဒီးနီၢ်ဒလံလၤမၤမံစီၤၡံၣ်ၡိၣ်လၢအကံၣ်ဒုၣ်အလိၤဝံၤဒီး ကိးန့ၢ်ပှၤတဂၤလၢကလူၤကွံာ်စီၤၡံၣ်ၡိၣ်အခိၣ်သူနွံပျ့န့ၣ်လီၤ. ဒီးပိာ်မုၣ်န့ၣ်စးထီၣ်မၤဆါအီၤနးနးကလဲာ်မ့ၢ်လၢ အဂံၢ်အဘါလီၤမၢ်ကွံာ်ဝဲအဃိလီၤ.",
			"20": "<sup>20</sup> တုၤနုၤတစု, ပိာ်မုၣ်န့ၣ်ကိးထီၣ်ဝဲ, “စီၤၡံၣ်ၡိၣ်ဧၢ, ပှၤဖလ့ၡသးဖိတဖၣ်ဟဲလံ.” အဝဲပၢၢ်ထီၣ်ဒီးဆိကမိၣ်ဝဲ, “ယကထူၣ်ဖျဲးထီၣ်ဒ်ကိးဘျီဒဲးအသိးန့ၣ်လီၤ.” အဝဲတသ့ၣ်ညါဝဲလၢယွၤလဲၤသဒၣ်ကွံာ်အီၤလံန့ၣ်ဘၣ်.",
			"21": "<sup>21</sup> ပှၤဖလ့ၡသးဖိတဖၣ်ဖီၣ်န့ၢ်အီၤဒီးထုးထီၣ်ကွံာ်အမဲာ်ချံလီၤ. ဒီးအဝဲသ့ၣ်လဲၤစိာ်အီၤဆူဝ့ၢ်ဂါစၤ, စၢအီၤလၢထးသွဲတိၢ်ဘီတဖၣ်ဒီးမၢအဂူာ်ဆၢၣ်ဂူာ်လၢဃိာ်ပူၤန့ၣ်လီၤ.",
			"22": "<sup>22</sup> ဘၣ်ဆၣ်ဒီးအခိၣ်သူထီၣ်ကဒါက့ၤဝဲလီၤ.",
			"23": "<sup>23</sup> ဒီးပှၤဖလ့ၡသးဖိအစီၤပၤတဖၣ်ပာ်ဖှိၣ်ထီၣ်အသးဒ်သိးအကလုၢ် ထီၣ်တၢ်လုၢ်ဖးဒိၣ်တမံၤဆူအကစၢ်ဒၤကိၣ်န့ၣ်လီၤ. အဝဲသ့ၣ်သးဝံၣ်ထီၣ်တၢ်စံးဝဲ, “ပကစၢ်ဟ့ၣ်လံပှၤလၢတၢ်မၤနၢၤ ပဒုၣ်ပဒါစီၤၡံၣ်ၡိၣ်လံ.”",
			"24": "<sup>24</sup> အဝဲသ့ၣ်မုာ်လၤသးခုသကိးဒီးစံး, “ကိးစီၤၡံၣ်ၡိၣ်ဒီးမ်ပကမၢအမၤသးဖှံပှၤတက့ၢ်.”",
			"25": "<sup>25</sup> ဖဲအဝဲသ့ၣ်ဟဲစိာ်ထီၣ်စီၤၡံၣ်ၡိၣ်လၢဃိာ်ပူၤန့ၣ်အဝဲသ့ၣ်မၢ အမၤသးဖှံအီၤဒီးမၢအဆၢထၢၣ်လၢတၢ်အထူၣ်တဖၣ်အကဆူးန့ၣ်လီၤ. ဖဲပှၤဂီၢ်မုၢ်ထံၣ်အီၤန့ၣ်အဝဲသ့ၣ်သးဝံၣ်စံးထီၣ်ပတြၢၤအကစၢ်, “ပကစၢ်ဟ့ၣ်လံပှၤလၢတၢ်မၤနၢၤပဒုၣ်ပဒါလၢ အမၤဟးဂူာ်ဟးဂီၤပကီၢ်ဒီးမၤသံတ့ၢ်ပှၤအါဂၤန့ၣ်လံ.”",
			"26": "<sup>26</sup> စီၤၡံၣ်ၡိၣ်စံးဘၣ်ဖိသၣ်ပိာ်ခွါလၢအဟံးအစုနဲၣ်အီၤကျဲန့ၣ်, “ပျဲယထိးဘၣ်ထူၣ်လၢအစိာ်ဃာ်တၢ်သူၣ်ထီၣ်တက့ၢ်. တၢ်မိၣ်သန့ၤလီၤယသးလၢအီၤလီၤ.”",
			"27": "<sup>27</sup> ဒီးတၢ်သူၣ်ထီၣ်န့ၣ်ပှဲၤဝဲဒီးပိာ်မုၣ်ပိာ်ခွါတဖၣ်လီၤ. ပှၤဖလ့ၡသးဖိအစီၤပၤယဲၢ်ဂၤလၢာ်အိၣ်ဖဲန့ၣ်ဒီးပိာ်မုၣ်ပိာ် ခွါခဲလၢာ်ကအိၣ်ဝဲအဂၤသၢကထိလၢတၢ်သူၣ်ထီၣ်ဖီခိၣ်လၢ အကွၢ်ကီစီၤၡံၣ်ၡိၣ်မၤသးဖှံအဝဲသ့ၣ်န့ၣ်လီၤ.",
			"28": "<sup>28</sup> တုၤနုၤတစု, စီၤၡံၣ်ၡိၣ်ဘါထုကဖၣ်, “တၢ်ဒိၣ်ကစၢ်ဧၢ, သ့ၣ်နီၣ်ထီၣ်က့ၤလၢ်ယၤတက့ၢ်. ကစၢ်ယွၤဧၢ, ဟ့ၣ်ယၤတၢ်ဂံၢ်တၢ်ဘါထဲအအံၤတစု ဒ်သိးယကဟ့ၣ်ကၣ်ပှၤဖလ့ၡသးဖိတဖၣ်လၢယမဲာ်ချံခံဖျၢၣ်အဂီၢ်န့ၣ်တက့ၢ်.”",
			"29": "<sup>29</sup> မၤသးဒ်န့ၣ်ဒီး, စီၤၡံၣ်ၡိၣ်ဟံးဃာ်ထူၣ်အိၣ်လၢတၢ်ခၢၣ်သးခံထူၣ်လၢအစိာ်ဃာ် တၢ်သူၣ်ထီၣ်န့ၣ်လီၤ. ပာ်အစုလၢအလိၤတခီတထူၣ်ဒီးဆီၣ်ဝဲဒၣ်လီၤ.",
			"30": "<sup>30</sup> ဒီးကိးထီၣ်ဝဲ, “မ်ယသံဃုာ်ဒီးပှၤဖလ့ၡသးဖိတဖၣ်တက့ၢ်.” ဒီးအဝဲဆီၣ်ဝဲလၢအဂံၢ်အဘါခဲလၢာ်ဒီး တၢ်သူၣ်ထီၣ်လီၤပှီၢ်လၢစီၤပၤယဲၢ်ဂၤဒီးပှၤခဲလၢာ်အလိၤလီၤ. စီၤၡံၣ်ၡိၣ်မၤသံပှၤဖဲအသံအခါအံၤအါန့ၢ်ဒံးအမၤသံတ့ၢ်ဝဲ ဖဲအမူဒံးအဖၢမုၢ်န့ၣ်လီၤ.",
			"31": "<sup>31</sup> ဒီးအဒီပုၢ်ဝဲၢ်ခွါတဖၣ်ဒီးအဒူၣ်ဖိထၢဖိအဂၤတဖၣ်ဟဲဟံးန့ၢ်က့ၤအစိၣ်လီၤ. အဝဲသ့ၣ်က့ၤစိာ်အီၤဒီးခူၣ်လီၤအီၤလၢဝ့ၢ်စိးရၤဒီးအ့ၤ ၡကိလးအဘၢၣ်စၢၤလၢအပၢ်စီၤမၤနိအသွၣ်ခိၣ်လီၤ. အဝဲကဲတ့ၢ်ပှၤအံၣ်စရ့လးဖိအခိၣ်အနံၣ်ခံဆံန့ၣ်လီၤ."
		},
		"17": {
			"1": "<sup>1</sup> တဘျီပှၤအိၣ်ဝဲတဂၤအမံၤလၢစီၤမံၤကါ, ဒီးအိၣ်ဝဲဒၣ်လၢအ့ဖရဲၣ်အကစၢၢ်ကလိန့ၣ်လီၤ.",
			"2": "<sup>2</sup> ဒီးအဝဲစံးဘၣ်အမိၢ်, “ဖဲပှၤတဂၤဟုၣ်စ့နီၢ်တကထိတကယၤဘး လၢနအိၣ်န့ၣ်နပာ်တၢ်ဆိၣ်အၢလၢပှၤဟုၣ်တၢ်တဂၤန့ၣ်အဖီခိၣ်လီၤ. ယနၢ်ဟူတ့ၢ်နမၤတၢ်န့ၣ်လီၤ. ကွၢ်ကွၢ်, တိၢ်န့ၣ်အိၣ်လၢယအိၣ်လီၤ. ယမ့ၢ်ပှၤတဂၤလၢအဟံးန့ၢ်အီၤလီၤ.” ဒီးအမိၢ်စံးဘၣ်အီၤ, “ယဖိခွါဧၢ, မ်ယွၤဆိၣ်ဂ့ၤနၤတက့ၢ်.”",
			"3": "<sup>3</sup> ဒီးအဝဲဟ့ၣ်က့ၤတိၢ်န့ၣ်ဆူအမိၢ်အိၣ်, ဒီးအမိၢ်စံး, “ဒ်သိးတၢ်ဆိၣ်အၢသုတလီၤဘၣ်လၢယဖိခွါအဖီခိၣ်တဂ့ၤန့ၣ်, ယနီၢ်ကစၢ်ဒၣ်ယဲယလုၢ်ထီၣ်စ့နီၢ်အံၤဆူယွၤအအိၣ်လၢတၢ်သညူးသပှၢ်အပူၤန့ၣ်လီၤ. တၢ်အံၤကဘၣ်တၢ်သူအီၤလၢတၢ်ကမၤတၢ်ဂီၤစိးပျၤအသးလၢသ့ၣ်ဒီး ကးဘၢအီၤလၢစ့လီၤ. မၤသးဒ်န့ၣ်ဒီး, ခဲအံၤယကဟ့ၣ်ကဒါက့ၤစ့နီၢ်အံၤဆူနအိၣ်လီၤ.”",
			"4": "<sup>4</sup> တုၤနုၤတစု, အဝဲဟ့ၣ်ကဒါက့ၤစ့နီၢ်ဆူအမိၢ်အအိၣ်လီၤ. ဒီးအမိၢ်ဟံးန့ၢ်စ့နီၢ်အဘ့ၣ်ခံကယၤဒီးဟ့ၣ်လီၤအီၤဆူပှၤ ပိာ်စ့တဂၤအအိၣ်မၢအမၤတၢ်ဂီၤတခါလၢအစိးပျၤ အသးလၢသ့ၣ်ဒီးကးဘၢအီၤလၢစ့န့ၣ်လီၤ. တၢ်ဂီၤန့ၣ်တၢ်ပာ်အီၤလၢစီၤမံၤကါအဟံၣ်န့ၣ်လီၤ.",
			"5": "<sup>5</sup> ဒီးစီၤမံၤကါအိၣ်ဒီးအတၢ်ဘူၣ်ထီၣ်ဘါထီၣ်အလီၢ်ဒၣ်ဝဲလီၤ. အဝဲမၤတၢ်ဂီၤတနီၤဒီးအ့ဖိးတဘ့ၣ် ဒီးပာ်ထီၣ်အဖိခွါအကျါတဂၤဒ်အပှၤလုၢ်တၢ်အဒိၣ်လီၤ.",
			"6": "<sup>6</sup> ဖဲန့ၣ်အကတီၢ်န့ၣ်စီၤပၤတအိၣ်ဝဲလၢကီၢ်အံၣ်စရ့လးအပူၤနီတဂၤဘၣ်. ဒီးပှၤကိးဂၤမၤဖဲဒၣ်အသးအိၣ်မၤဝဲဒၣ်န့ၣ်လီၤ.",
			"7": "<sup>7</sup> ဒီးလၢတကတီၢ်ဃီန့ၣ်ပှၤလ့ၤဝံသးစၢ်အိၣ်ဝဲတဂၤ လၢဝ့ၢ်ဘ့ၤသလ့ဃ့ၣ်ကီၢ်ယူဒၤအပူၤန့ၣ်လီၤ.",
			"8": "<sup>8</sup> ဒီးအဝဲဟးထီၣ်လၢဝ့ၢ်ဘ့ၤသလ့ဃ့ၣ်ဒ်သိးအကဃုန့ၢ်တၢ်လီၢ် တတီၤလၢကအိၣ်ဝဲဆိးဝဲအဂီၢ်လီၤ. ဖဲအဝဲလဲၤတၢ်အဖၢမုၢ်န့ၣ်အဝဲဟဲတုၤလၢစီၤမံၤကါအဟံၣ်လၢ အအိၣ်လၢအ့ဖရဲၣ်အကစၢၢ်ကလိန့ၣ်လီၤ.",
			"9": "<sup>9</sup> ဒီးစီၤမံၤကါသံကွၢ်အီၤ, “နဟဲလၢလဲၣ်ခီလဲၣ်.” ဒီးစံးဆၢဝဲ, “ယမ့ၢ်ပှၤလ့ၤဝံဖိတဂၤလၢဝ့ၢ်ဘ့ၤသလ့ဃ့ၣ်ကီၢ်ယူဒၤ အပူၤန့ၣ်လီၤ. ယဃုတၢ်လီၢ်တတီၤလၢယကအိၣ်ကဆိးယဲအဂီၢ်လီၤ.”",
			"10": "<sup>10</sup> ဒီးစီၤမံၤကါစံး, “အိၣ်ဒီးယၤတက့ၢ်. ကဲနဲပှၤဟ့ၣ်ကူၣ်ဟ့ၣ်ဖးတၢ် ဒီးပှၤလုၢ်တၢ်အခိၣ်လၢယဂီၢ်ဒီးယကဟ့ၣ်နၤစ့နီၢ် တနံၣ်အဘ့ၣ်တဆံ, တၢ်ကူတၢ်သိးတနီၤဒီးတၢ်အီၣ်တၢ်အီလီၤ.”",
			"11": "<sup>11</sup> ဒီးပှၤလ့ၤဝံသးစၢ်န့ၣ်အၢၣ်လီၤလၢကအိၣ်ဒီးစီၤမံၤကါဒီး ကဲထီၣ်ဒ်အဖိခွါတဂၤလၢအဂီၢ်လီၤ.",
			"12": "<sup>12</sup> စီၤမံၤကါပာ်ထီၣ်အီၤဒ်အပှၤလုၢ်တၢ်အခိၣ်ဒီးအိၣ်ဝဲလၢစီၤ မံၤကါအဟံၣ်ပူၤလီၤ.",
			"13": "<sup>13</sup> ဒီးစီၤမံၤကါစံး, “ခဲအံၤမ့ၢ်လၢယအိၣ်ဒီးပှၤလ့ၤဝံတဂၤ ဒ်ယပှၤလုၢ်တၢ်အခိၣ်အသိးအဃိဒီးယသ့ၣ်ညါလၢ ယွၤကမၤတၢ်ခဲလၢာ်ဂ့ၤဂ့ၤဘၣ်ဘၣ်လၢယဂီၢ်လီၤ.”"
		},
		"18": {
			"1": "<sup>1</sup> ဒီးအကတီၢ်ဖဲန့ၣ်စီၤပၤတအိၣ်ဒံးလၢအံၣ်စရ့လးအပူၤဘၣ်. လၢမုၢ်နံၤတဖၣ်အပူၤန့ၣ်ဒၣ်အဒူၣ်ဃုန့ၢ်တၢ်လီၢ်လၢအတၢ်န့ၢ်သါအဂီၢ် ဒ်သိးကအိၣ်ကဆိးဝဲလၢအပူၤလီၤ. အဂ့ၢ်ဒ်အံၤ, အဝဲသ့ၣ်တဒိးန့ၢ်ဒံးဘၣ်တၢ်လီၢ်နီတတီၤလၢအဂီၢ်ဒၣ်ဝဲ လၢအံၣ်စရ့လးအဒူၣ်တဖၣ်အကျါန့ၣ်ဘၣ်.",
			"2": "<sup>2</sup> မၤသးဒ်န့ၣ်ဒီး, ပှၤဒၣ်ဖိတဖၣ်ဃုထၢထီၣ်ပှၤအကြၢးအဘၣ်ယဲၢ်ဂၤ လၢဟံၣ်ဒူၣ်ဃီထၢတဖၣ်လၢဒၣ်အဒူၣ်အကျါဒီးဆှၢလီၤအီၤလၢ ဝ့ၢ်စိးရၤဒီးအ့ၤၡတိလး ဒီးမၤလိာ်အီၤလၢကဃုထံၣ်န့ၢ်တၢ်လီၢ်တတီၤန့ၣ်လီၤ. အဝဲသ့ၣ်တုၤဃီၤလၢအ့ဖရဲၣ်အကစၢၢ်ကလိဖဲစီၤမံၤကါအဟံၣ်လီၤ.",
			"3": "<sup>3</sup> ဒီးဖဲအဝဲသ့ၣ်အိၣ်ဖဲန့ၣ်အခါန့ၣ်, အဝဲသ့ၣ်ပာ်သူၣ်ပာ်သးဝဲ ပှၤလ့ၤဝံဖိကတိၤတၢ်အကလုၢ်အသီၣ်အဃိလဲၤဆူအအိၣ်ဒီး သံကွၢ်အီၤ, “နမၤတၢ်မနုၤဖဲအံၤလဲၣ်. မတၤဆှၢနၤဆူအံၤလဲၣ်.”",
			"4": "<sup>4</sup> ဒီးအဝဲစံးဆၢ, “ယအိၣ်ဒီးတၢ်သုးတၢ်ကျဲၤဒီးစီၤမံၤကါလၢ အဟ့ၣ်ယၤတၢ်ဘူးတၢ်လဲလၢယကမၤတၢ်ဒ်အပှၤလုၢ်တၢ်အခိၣ်အသိးလီၤ.”",
			"5": "<sup>5</sup> ဒီးအဝဲသ့ၣ်စံးဘၣ်အီၤ, “သံကွၢ်ကစၢ်ယွၤလၢပတၢ်လဲၤအံၤမ့ၢ် အကကဲထီၣ်လိၣ်ထီၣ်ကစီဒီဧါ, န့ၣ်တက့ၢ်.”",
			"6": "<sup>6</sup> ဒီးပှၤလုၢ်တၢ်အခိၣ်စံးဆၢဝဲ, “သုဘၣ်ယိၣ်ဘၣ်ဘှီတၢ်အလီၢ်တအိၣ်နီတမံၤဘၣ်. ယွၤအံးထွဲကွၢ်ထွဲသုလၢတၢ်လဲၤတဘျီအံၤအပူၤလီၤ.”",
			"7": "<sup>7</sup> မၤသးဒ်န့ၣ်ဒီး, ပှၤယဲၢ်ဂၤန့ၣ်ဟးထီၣ်ဒီးလဲၤဆူဝ့ၢ်လ့ၡ့ၣ်လီၤ. အဝဲသ့ၣ်ထံၣ်ပှၤအိၣ်ဖဲန့ၣ်တဖၣ်အိၣ်မူပူၤဒုၣ်ပူၤဒါဒ်ပှၤစံဒိၣ်ဖိတဖၣ်အသိးန့ၣ်လီၤ. အဝဲသ့ၣ်မ့ၢ်ပှၤအိၣ်ခုၣ်ခုၣ်မုာ်မုာ်ဒီးမ့ၢ်ပှၤကစုဒုတဖၣ်လီၤ. တဂ့ၢ်လိာ်ဘှီလိာ်ဒီးပှၤနီတဂၤဘၣ်. အဝဲသ့ၣ်အိၣ်ဒီးတၢ်လၢအလိၣ်ဘၣ်ဝဲခဲလၢာ်လီၤ. အဝဲသ့ၣ်အိၣ်ယံၤဒီးပှၤစံဒိၣ်ဖိတဖၣ် ဒီးတမၤဃုာ်လိာ်အသးဒီးပှၤနီတဖုဘၣ်.",
			"8": "<sup>8</sup> ဖဲပှၤယဲၢ်ဂၤက့ၤကဒါက့ၤဆူဝ့ၢ်စိရးဒီးအ့ၤၡတိလးန့ၣ်အပှၤ ကလုာ်ဒၣ်ဝဲသံကွၢ်အီၤမ့ၢ်အထံၣ်န့ၢ်တၢ်မနုၤတဖၣ်လဲၣ်န့ၣ်လီၤ.",
			"9": "<sup>9</sup> ဒီးအဝဲသ့ၣ်စံးဆၢ, “မ်ပလဲၤဒုးသကိးဝ့ၢ်လ့ၡ့ၣ်တက့ၢ်. ပထံၣ်ကီၢ်န့ၣ်ဂ့ၤဝဲဒိၣ်မးလီၤ. သုတမၤတၢ်နီတမံၤဒီးအိၣ်ဖဲအံၤတဂ့ၤ. မၤချ့ချ့ဒီးလဲၤနုာ်မၤန့ၢ်အီၤတက့ၢ်.",
			"10": "<sup>10</sup> ဖဲသုတုၤဖဲန့ၣ်ဒီး, သုကထံၣ်လၢပှၤအိၣ်ဖဲန့ၣ်တဖၣ် တပလီၢ်အသးလၢတၢ်နီတမံၤဘၣ်. မ့ၢ်ဝဲကီၢ်ဖးဒိၣ်တဘ့ၣ်လီၤ. အိၣ်ဝဲဒီးတၢ်ကိးမံၤလၢပှၤတဂၤမိၢ်န့ၢ်သးလီအီၤန့ၣ်လီၤ. ဒီးယွၤဟ့ၣ်လီၤအီၤလၢသုစုပူၤလံန့ၣ်လီၤ.”",
			"11": "<sup>11</sup> မၤသးဒ်န့ၣ်ဒီး, ပှၤအဂၤဃုကယၤလၢဒၣ်အဒူၣ်ဟးထီၣ်လၢဝ့ၢ်စိးရၤ ဒီးအ့ၤၡတိလးဒီးအိၣ်ကတဲာ်ကတီၤအသးလၢတၢ်ဒုးတၢ်ယၤအဂီၢ်လီၤ.",
			"12": "<sup>12</sup> အဝဲသ့ၣ်လဲၤထီၣ်ဒီးသူၣ်ဒဲလၢကံးရယးယဧၤရံၣ်အမုၢ်နုာ်လၢ ကီၢ်ယူဒၤအပူၤလီၤ. မၤသးဒ်န့ၣ်ဒီး, တၢ်လီၢ်အံၤဘၣ်တၢ်ကိးအီၤလၢဒၣ်သူၣ်ဒဲအလီၢ်လီၤ.",
			"13": "<sup>13</sup> ဒီးအဝဲသ့ၣ်လဲၤကဒီးဆူညါတုၤလၢစီၤမံၤကါအဟံၣ်အိၣ်လၢအ့ ဖရဲၣ်အကစၢၢ်ကလိန့ၣ်လီၤ.",
			"14": "<sup>14</sup> တုၤနုၤတစု, ပှၤယဲၢ်ဂၤလၢအလဲၤဃုထံၣ်န့ၢ်ကီၢ်အိၣ်ဝးတရံးဝ့ၢ်လ့ၡ့ၣ်န့ၣ် စံးဘၣ်အတံၤသကိးတဖၣ်, “မ့ၢ်သုသ့ၣ်ညါလၢဟံၣ်ဖဲအံၤတဖၣ်အကျါတဟံၣ်အိၣ်ဒီး တၢ်ဂီၤစိးပျၤအသးလၢသ့ၣ်ဒီးဘၣ်တၢ်ကးဘၢအီၤလၢစ့နီၢ်တခါန့ၣ်ဧါ. တၢ်ဂီၤအဂၤတဖၣ်ဒီးအ့ဖိးတဘ့ၣ်အိၣ်စ့ၢ်ကီးလီၤ. သုဆိကမိၣ်လၢပကြၢးမၤဒ်လဲၣ်.”",
			"15": "<sup>15</sup> မၤသးဒ်န့ၣ်ဒီး, အဝဲသ့ၣ်လဲၤနုာ်ဆူစီၤမံၤကါအဟံၣ်ပူၤ ဖဲပှၤလ့ၤဝံသးစၢ်တဂၤအိၣ်ဝဲဒီးသံကွၢ်ဝဲမ့ၢ်အအိၣ်မူဒ်လဲၣ်အဂ့ၢ်န့ၣ်လီၤ.",
			"16": "<sup>16</sup> ဖဲအခါန့ၣ်ဒၣ်အသုးဖိဃုကယၤဂၤလၢအိၣ်ကတဲာ်ကတီၤအသးလၢ ကဒုးတၢ်အဂီၢ်န့ၣ်ဆၢထၢၣ်လၢကျဲစၢၤန့ၣ်လီၤ.",
			"17": "<sup>17</sup> ဒီးပှၤကွၢ်ဟုၣ်ကွၢ်စူးတၢ်ယဲၢ်ဂၤန့ၣ်လဲၤဃီၤလိၤလိၤဆူဟံၣ်ပူၤဒီးဟံးန့ၢ် တၢ်ဂီၤစိးပျၤအသးလၢသ့ၣ်ဒီးတၢ်ကးဘၢအီၤလၢစ့နီၢ်, တၢ်ဂီၤအဂၤတဖၣ်ဒီးအ့ဖိးတဘ့ၣ်ဖဲပှၤလုၢ်တၢ်အခိၣ်အိၣ်ဒီး ပှၤစိာ်တၢ်စုကဝဲၤအဂၤဃုကယၤလၢကျဲစၢၤအကတီၢ်န့ၣ်လီၤ.",
			"18": "<sup>18</sup> ဖဲပှၤတဖၣ်လဲၤနုာ်ဆူစီၤမံၤကါအဟံၣ်ပူၤဒီးဟံးန့ၢ်တၢ်အပီး အလီစီဆှံတဖၣ်န့ၣ်ပှၤလုၢ်တၢ်အခိၣ်သံကွၢ်အဝဲသ့ၣ်, “သုမၤတၢ်မနုၤလဲၣ်.”",
			"19": "<sup>19</sup> ဒီးအဝဲသ့ၣ်စံး, “အိၣ်ဘှီၣ်ကလာ်တက့ၢ်. ကတိၤတၢ်နီတဘီတဂ့ၤ. ဟဲသကိးဒီးပှၤဒီးကဲထီၣ်ပပှၤလုၢ်တၢ်အဒိၣ်ဒီးပှၤဟ့ၣ်ကူၣ်ဟ့ၣ်ဖးတၢ်တက့ၢ်. နတအဲၣ်ဒိးကဲထီၣ်ပှၤလုၢ်တၢ်အဒိၣ်လၢအံၣ်စရ့လး အဒူၣ်ဒီဒူၣ်အဂီၢ်အါန့ၢ်ဟံၣ်ဖိဃီဖိတဒူၣ်ဧိၤအဂီၢ်ဘၣ်ဧါ.”",
			"20": "<sup>20</sup> တၢ်အံၤမၤသးခုပှၤလုၢ်တၢ်အခိၣ်အါမးအဃိအဝဲဟံးန့ၢ် တၢ်အပီးအလီစီဆှံတဖၣ်ဒီးလဲၤဃုာ်ဒီးအဝဲသ့ၣ်န့ၣ်လီၤ.",
			"21": "<sup>21</sup> ဒီးအဝဲသ့ၣ်ဃၣ်ကဒါအသးဒီးစးထီၣ်အတၢ်လဲၤဃုာ်ဒီးအဖိတဖၣ်, အဆၣ်ဖိကီၢ်ဖိဒီးအတၢ်ဖိတၢ်လံၤလၢအလဲၤလၢအမဲာ်ညါန့ၣ်လီၤ.",
			"22": "<sup>22</sup> ဖဲအဝဲသ့ၣ်လဲၤတၢ်စီၤစုၤယံၤထီၣ်ဒီးစီၤမံၤကါအဟံၣ်န့ၣ် စီၤမံၤကါကိးထီၣ်ပှၤအိၣ်လၢအဃၢၤတဖၣ်လၢကဒုးတၢ်အဂီၢ်လီၤ.",
			"23": "<sup>23</sup> ဒီးတုၤအဝဲသ့ၣ်ချုးန့ၢ်ပှၤဒၣ်ဖိတဖၣ်ဒီးကိးပသူထီၣ်ဆူအဝဲသ့ၣ်အအိၣ်လီၤ. ပှၤဒၣ်ဖိတဖၣ်တရံးဃီၤအသးဒီးသံကွၢ်စီၤမံၤကါ, “မ့ၢ်အဘၣ်မနုၤလဲၣ်. ဘၣ်မနုၤပှၤဂီၢ်မုၢ်အံၤပာ်ဖှိၣ်အသးန့ၣ်လဲၣ်.”",
			"24": "<sup>24</sup> စီၤမံၤကါစံးဆၢဝဲဒၣ်, “သုစံးမ့ၢ်အဘၣ်မနုၤလဲၣ်န့ၣ်အခီပညီဒ်လဲၣ်. သုစိာ်ကွံာ်ယပှၤလုၢ်တၢ်အခိၣ်ဒီးကစၢ်တဖၣ်လၢယမၤအီၤဝံၤဒီးသုဟးထီၣ်လီၤ. တၢ်မနုၤအိၣ်တ့ၢ်ဒီးယၤန့ၣ်လဲၣ်.”",
			"25": "<sup>25</sup> ပှၤဒၣ်ဖိတဖၣ်စံးဘၣ်အီၤ, “နမ့ၢ်တအဲၣ်ဒိးလၢပှၤသ့ၣ်တဖၣ်အံၤ သးဒိၣ်ထီၣ်ဒီးကဒုးနၤဘၣ်န့ၣ်တဲတၢ်နီတမံၤတဂ့ၤ. မ့တမ့ၢ်ဘၣ်ဒီးနၤဒီးနပှၤဟံၣ်ဖိခဲလၢာ်ကသံလီၤ.”",
			"26": "<sup>26</sup> တုၤနုၤတစု, ပှၤဒၣ်ဖိတဖၣ်လဲၤဆူညါလီၤ. စီၤမံၤကါထံၣ်ဝဲလၢပှၤတဖၣ်အံၤ အဂံၢ်အဘါဆူၣ်ကဲာ်ဆိးလၢအဂီၢ်သတးဒီး အဝဲဃၣ်အသးဒီးက့ၤဆူဟံၣ်လီၤ.",
			"27": "<sup>27</sup> တုၤပှၤဒၣ်ဖိတဖၣ်စိာ်ကွံာ်ပှၤလုၢ်တၢ်အခိၣ်ဒီးတၢ်လၢစီၤမံၤကါမၤတ့ၢ်ဝဲတဖၣ်န့ၣ်, အဝဲသ့ၣ်လဲၤဒုးဝ့ၢ်လ့ၡ့ၣ်, လၢအပှၤဂီၢ်မုၢ်အိၣ်ခုၣ်ခုၣ်မုာ်မုာ်ဒီးအိၣ်ကစုဒု, လၢအအိၣ်လၢတၢ်ပျီပူၤတခါဃီဒီးဝ့ၢ်ဘ့ၤသရဃိာ်န့ၣ်လီၤ. အဝဲသ့ၣ်မၤသံကွံာ်ပှၤအိၣ်ဖဲန့ၣ်တဖၣ်ဒီးဒွဲၣ်ကွံာ်ဝ့ၢ်န့ၣ်လၢမ့ၣ်အူလီၤ.",
			"28": "<sup>28</sup> ဒီးပှၤလၢကအုၣ်က့ၤခီၣ်က့ၤအဝဲသ့ၣ်တအိၣ်ဘၣ်နီတဂၤဘၣ်. အဂ့ၢ်ဒ်အံၤဝ့ၢ်လ့ၡ့ၣ်အိၣ်စီၤစုၤဒီးဝ့ၢ်စံဒိၣ်ဖးယံၤဒီး တမၤဃုာ်လိာ်သးဒီးပှၤနီတဖုဘၣ်. ပှၤဒၣ်ဖိတဖၣ်သူၣ်ထီၣ်ကဒါက့ၤဝ့ၢ်န့ၣ်ဒီးအိၣ်ဆိးဝဲဖဲန့ၣ်လီၤ.",
			"29": "<sup>29</sup> ဒီးအဝဲသ့ၣ်လဲလိာ်က့ၤဝ့ၢ်န့ၣ်အမံၤလၢလ့ၡ့ၣ်ဆူဒၣ်, ပိာ်ထွဲထီၣ်အပၢ်ဖးဒိၣ်, စီၤယၤကိာ်အဖိခွါလၢအဝဲသ့ၣ်လီၤစၢၤဝဲအမံၤအခံန့ၣ်လီၤ.",
			"30": "<sup>30</sup> ဒီးပှၤဒၣ်ဖိတဖၣ်ဆီလီၤတၢ်ဂီၤစိးပျၤအသးလၢတၢ်ကဘူၣ်ထီၣ် ဘါထီၣ်အီၤအဂီၢ်ဒီးစီၤမိၤၡ့အလံၤ, စီၤက့ရၡိၣ်အဖိခွါ, စီၤယိနၤသၣ်မၤပှၤလုၢ်တၢ်အဒိၣ်အတၢ်ဖံးတၢ်မၤလၢပှၤဒၣ်ဖိတဖၣ်အဂီၢ်လီၤ. ဒီးအစၢၤအသွဲၣ်တဖၣ်မၤပှၤလုၢ်တၢ်အဒိၣ်အတၢ်မၤတုၤလၢပှၤဂီၢ်မုၢ် ဘၣ်တၢ်စိာ်ကွံာ်အီၤဆူတၢ်စိာ်မၢကဲကုၢ်အလီၢ်တစုန့ၣ်လီၤ.",
			"31": "<sup>31</sup> ဒီးစီၤမံၤကါအတၢ်ဂီၤစိးပျၤအသးအိၣ်ဝဲဖဲန့ၣ်ယံာ်ထဲသိးဒီးဒဲစီဆှံ အိၣ်ဖဲဝ့ၢ်ၡံလိၣ်အပူၤန့ၣ်လီၤ."
		},
		"19": {
			"1": "<sup>1</sup> တချုးလၢအံၣ်စရ့လးအိၣ်ဒီးအစီၤပၤဒံးဘၣ်အမုၢ်နံၤတဖၣ်န့ၣ် ပှၤလ့ၤဝံဖိတဂၤအိၣ်ဝဲလၢတၢ်လီၢ်ဖးယံၤဖဲအ့ဖရဲၣ်အကစၢၢ် ကလိန့ၣ်လီၤ. အဝဲဟံးန့ၢ်ပိာ်မုၣ်ဖိတဂၤလၢဝ့ၢ်ဘ့ၤသလ့ဃ့ၣ်, ကီၢ်ယူဒၤအပူၤဒ်အသံၣ်မါအသိးန့ၣ်လီၤ.",
			"2": "<sup>2</sup> ဒီးပိာ်မုၣ်န့ၣ်သးဒိၣ်အီၤဒီးက့ၤကဒါက့ၤဆူအပၢ်အဟံၣ်အိၣ် လၢဝ့ၢ်ဘ့ၤသလ့ဃ့ၣ်ဒီးအိၣ်ဝဲဖဲန့ၣ်လွံၢ်လါလီၤ.",
			"3": "<sup>3</sup> တုၤနုၤတစု, ပှၤတဂၤန့ၣ်ပာ်လီၤအသးလၢကလဲၤလူၤက့ၤအီၤဒီး ကျဲးစၢးကွဲက့ၤအီၤလၢအကဟဲက့ၤကဒါက့ၤဆူအအိၣ်လီၤ. အဝဲလဲၤတၢ်ဒီးအခ့အပှၤတဂၤဒီးကသ့ၣ်ယီၤခံဒုန့ၣ်လီၤ. ဒီးပိာ်မုၣ်န့ၣ်ဆှၢပှၤလ့ၤဝံဖိန့ၣ်ဆူအဟံၣ်ပူၤဒီးဖဲအပၢ် ထံၣ်အီၤန့ၣ်တူၢ်လိာ်မုာ်အီၤလီၤ.",
			"4": "<sup>4</sup> ပိာ်မုၣ်ဖိအပၢ်န့ၣ်ကွဲအီၤသပှၢ်ပှၢ်လၢကအိၣ်ဖဲန့ၣ်သတးဒီး အိၣ်ဝဲဒၣ်သၢသီန့ၣ်လီၤ. အဝဲသ့ၣ်အိၣ်သကိးတ့ၢ်ဒီးမံလၢမုၢ်နၤဖဲန့ၣ်လီၤ.",
			"5": "<sup>5</sup> လၢလွံၢ်သီတသီန့ၣ်, အဝဲသ့ၣ်ပၢၢ်ထီၣ်ဂီၤဂီၤဒီးကတဲာ်ကတီၤအသးလၢကဟးထီၣ်ဝဲဒၣ်လီၤ. ဘၣ်ဆၣ်ဒီးပိာ်မုၣ်ဖိအပၢ်န့ၣ် စံးဘၣ်ပှၤလ့ၤဝံဖိ, “အီၣ်ဆိတၢ်အီၣ်လၢညါဒ်သိးနကန့ၢ်ဂံၢ်န့ၢ်ဘါတက့ၢ်. ဝံၤဒီးနလဲၤတၢ်သ့ဝဲလီၤ.”",
			"6": "<sup>6</sup> ဒီးပှၤခံဂၤန့ၣ်ဆ့ၣ်နီၤဒီးအီၣ်သကိးအီသကိးတၢ်လီၤ. တုၤနုၤတစု ပိာ်မုၣ်ဖိအပၢ်န့ၣ်စံးဘၣ်အီၤ, “မံဖဲအံၤတနၤဒီးမၤမုာ်နသးတက့ၢ်.”",
			"7": "<sup>7</sup> ပှၤလ့ၤဝံဖိဆၢထၢၣ်ဒ်သိးကလဲၤတၢ်လီၤ. ဘၣ်ဆၣ်ဒီးပိာ်မုၣ်ဖိ အပၢ်န့ၣ်ကိးအီၤသပှၢ်ပှၢ်အဃိမံကဒီးဝဲဖဲန့ၣ်တနၤလီၤ.",
			"8": "<sup>8</sup> ဒီးယဲၢ်သီတသီဂီၤဂီၤန့ၣ်အဝဲကတဲာ်ကတီၤထီၣ်အသးလၢကလဲၤတၢ်လီၤ. ဘၣ်ဆၣ်ဒီးပိာ်မုၣ်ဖိအပၢ်န့ၣ်စံးအီၤ, “အီၣ်တၢ်တမံၤမံၤဒီး ခိးတုၤမုၢ်ဃ့ၢ်လီၤတက့ၢ်.” ဒီးပှၤခံဂၤန့ၣ်အီၣ်သကိးတၢ်လီၤ.",
			"9": "<sup>9</sup> ဖဲပှၤတဂၤန့ၣ်, ဒီးအသံၣ်မါဒီးအခ့အပှၤကဟးထီၣ်အဆၢန့ၣ်ပိာ် မုၣ်ဖိအပၢ်စံးအီၤ, “ကွၢ်ကွၢ်, ဘူးမုၢ်ကဟါလံ. နကြၢးအိၣ်ကဒီးအသီတနၤလီၤ. တၢ်ကခံးလီၤလီၤ. အိၣ်ဖဲအံၤဒီးမၤမုာ်နသးတက့ၢ်. ခဲမုၢ်ဆ့ၣ်နဂဲၤထၢၣ်ဂီၤဂီၤဒီးက့ၤဆူဟံၣ်သ့ဝဲလီၤ.”",
			"10": "<sup>10</sup> ဘၣ်ဆၣ်ဒီးပှၤတဂၤန့ၣ်တအဲၣ်ဒိးအိၣ်လၢၤသီတနၤဘၣ်အဃိ အဝဲဒီးအသံၣ်မါဒီးအခ့အပှၤစးထီၣ်လဲၤတၢ်ဃုာ်ဒီးကသ့ၣ်ယီၤ ခံဒုလၢအအိၣ်ဒီးဂီၤကၢ်တဖၣ်န့ၣ်လီၤ.",
			"11": "<sup>11</sup> ဖဲအဝဲသ့ၣ်တုၤလၢဝ့ၢ်ယဘူၣ် (ဒ်ပစံးတၢ်အသိး, ဝ့ၢ်ယရူၤၡလ့ၣ်) န့ၣ်တၢ်လီၤကညီၣ်လံန့ၣ်လီၤ. ဒီးအခ့အပှၤန့ၣ်စံးဘၣ်အကစၢ်, “တကြၢးလၢပအိၣ်ကတီၢ်ဒီးမံဖဲအံၤလၢပှၤယဘူၣ်ဖိအဝ့ၢ်ဘၣ်ဧါ.”",
			"12": "<sup>12</sup> ဘၣ်ဆၣ်ဒီးအကစၢ်စံးဘၣ်အီၤ, “ဝ့ၢ်တဝ့ၢ်လၢတမ့ၢ်ပှၤအံၣ်စရ့လး ဖိအဝ့ၢ်န့ၣ်ပတအိၣ်ကတီၢ်ဘၣ်.",
			"13": "<sup>13</sup> ပကလဲၤပူၤအီၤဒီးလဲၤယံၤထီၣ်တစဲးဒီးမံဖဲဝ့ၢ်ကံဘဧၤ မ့တမ့ၢ်ဝ့ၢ်ရၤမါန့ၣ်လီၤ.”",
			"14": "<sup>14</sup> ဒီးအဝဲသ့ၣ်လဲၤပူၤကွံာ်ဝ့ၢ်ယဘူၣ်ဒီးလဲၤဆူညါလီၤ. ဖဲအဝဲသ့ၣ်တုၤဃီၤလၢဝ့ၢ်ကံဘဧၤအိၣ်လၢပှၤဘံၣ်ယၤမံၣ်ဖိ အကီၢ်ပူၤန့ၣ်မုၢ်လီၤနုာ်လံန့ၣ်လီၤ.",
			"15": "<sup>15</sup> ဒီးအဝဲသ့ၣ်ဃၣ်ကွံာ်အသးလၢကျဲမုၢ်ခိၣ်ဒ်သိး အကမံဝဲဖဲန့ၣ်လီၤ. အဝဲသ့ၣ်လဲၤနုာ်ဆူဝ့ၢ်ပူၤဒီးဆ့ၣ်နီၤလၢဝ့ၢ်အကျဲစၢၤန့ၣ်လီၤ. ဘၣ်ဆၣ်ဒီးပှၤလၢအကတူၢ်လိာ်အဝဲသ့ၣ်ဆူအဟံၣ်လၢမုၢ်တနၤန့ၣ် တအိၣ်ဘၣ်နီတဂၤဘၣ်.",
			"16": "<sup>16</sup> ဖဲအဝဲသ့ၣ်အိၣ်ဖဲန့ၣ်အဖၢမုၢ်ပှၤသးပှၢ်လၢအမၤတၢ်လၢစံာ်ပျီပူၤတဂၤဟဲက့ၤဖဲမုၢ်ဟါလီၤအကတီၢ်န့ၣ်လီၤ. အဝဲအထံးအခံမ့ၢ်ဝဲလၢအ့ဖရဲၣ်အကစၢၢ်ကလိဘၣ်ဆၣ်ဒီးခဲအံၤ အိၣ်ဝဲဖဲဝ့ၢ်ကံဘဧၤန့ၣ်လီၤ. (ပှၤအဂၤတဖၣ်လၢတၢ်လီၢ်ဖဲန့ၣ်မ့ၢ်ပှၤဘံၣ်ယၤမံၣ်ဖိန့ၣ်လီၤ.)",
			"17": "<sup>17</sup> ဒီးပှၤသးပှၢ်န့ၣ်ပာ်သူၣ်ပာ်သးလၢပှၤလဲၤတၢ်ဖိအိၣ်လၢဝ့ၢ် အကျဲစၢၤန့ၣ်ဒီးသံကွၢ်အီၤ, “သုဟဲဖဲလဲၣ်ခီလဲၣ်. သုကလဲၤဆူလဲၣ်.”",
			"18": "<sup>18</sup> ပှၤလ့ၤဝံဖိစံးဆၢဝဲ, “ပလဲၤတ့ၢ်လၢဝ့ၢ်ဘ့ၤသလ့ဃ့ၢ်ကီၢ်ယူဒၤ ဒီးခဲအံၤပကက့ၤဆူပဟံၣ်အိၣ်လၢအ့ဖရဲၣ်အကစၢၢ်ကလိအပူၤန့ၣ်လီၤ. ပှၤကတူၢ်လိာ်ပှၤလၢမုၢ်တနၤအံၤအဂီၢ်တအိၣ်နီတဂၤဘၣ်.",
			"19": "<sup>19</sup> တၢ်အီၣ်တၢ်အီဒီးဘုလီၢ်အိၣ်လၢပကသ့ၣ်ယီၤတဖၣ်အဂီၢ်, ကိၣ်ဒီးစပံးထံအိၣ်လၢယၤ, ယသံၣ်မါဒီးယကုၢ်အဂီၢ်န့ၣ်လီၤ. ပအိၣ်ဒီးတၢ်ကိးမံၤဒဲးလၢပလိၣ်ဘၣ်အီၤလီၤ.”",
			"20": "<sup>20</sup> ပှၤသးပှၢ်န့ၣ်စံး, “ယတူၢ်လိာ်မုာ်သုလၢယဟံၣ်လီၤ. ယကအံးထွဲကွၢ်ထွဲသုလီၤ. တနၤအံၤသုမံလၢဝ့ၢ်ကျဲစၢၤအလီၢ်တအိၣ်ဘၣ်.”",
			"21": "<sup>21</sup> ဒီးအဝဲက့ၤကိးအဝဲသ့ၣ်ဆူအဟံၣ် ဒီးဒုးအီၣ်အကသ့ၣ်ယီၤတဖၣ်အဆၣ်လီၤ. အပှၤတမှံၤတဖၣ်သ့အခီၣ်ဒီးအီၣ်တၢ်အီတၢ်လီၤ.",
			"22": "<sup>22</sup> ဖဲအဝဲသ့ၣ်သူၣ်ဖှံသးညီအကတီၢ်န့ၣ်သတူၢ်ကလာ်ပှၤအလုၢ် အလၢ်တဂ့ၤလၢဝ့ၢ်ပူၤတနီၤကဝီၤဃာ်ဟံၣ်န့ၣ်ဒီးဒိတကျိာ်တြဲၤလီၤ. အဝဲသ့ၣ်စံးဘၣ်ပှၤသးပှၢ်န့ၣ်, “ဟဲကိးထီၣ်ပှၤတဂၤလၢအဟဲက့ၤပိာ်နခံဆူနဟံၣ်တက့ၢ်. ပအဲၣ်ဒိးမံဃုာ်ဒီးအီၤလီၤ.”",
			"23": "<sup>23</sup> ဘၣ်ဆၣ်ဒီးပှၤသးပှၢ်န့ၣ်လဲၤထီၣ်ဆူခိဒီးစံးဘၣ်အဝဲသ့ၣ်, “တံၤသကိးသ့ၣ်ဧၢ, ဝံသးစူၤတဘၣ်မၤတၢ်အၢတၢ်သီဒ်န့ၣ် တမံၤတဂ့ၤ. အဝဲအံၤမ့ၢ်ယပှၤတမှံၤလီၤ.",
			"24": "<sup>24</sup> ကွၢ်ကွၢ်, အဝဲအသံၣ်မါဒီးယဖိမုၣ်, မုၣ်ကနီၤဖိအိၣ်ဝဲလီၤ. ယကဟဲကိးထီၣ်အဝဲသ့ၣ်ခဲအံၤဒီးသုဟံးန့ၢ်အီၤသ့လီၤ. ကယဲၢ်တၢ်လၢသုသးအိၣ်မၤအဝဲသ့ၣ်တမံၤလၢ်လၢ်န့ၣ်မၤအီၤတက့ၢ်. မ့မ့ၢ်တၢ်အၢတၢ်သီတမံၤန့ၣ်မၤပှၤတဂၤအံၤတဂ့ၤ”",
			"25": "<sup>25</sup> ဘၣ်ဆၣ်ဒီးပှၤတဖၣ်န့ၣ်တဒိကနၣ်အီၤဘၣ်. လၢတၢ်န့ၣ်အဃိ ပှၤလ့ၤဝံဖိဟံးန့ၢ်အသံၣ်မါဒီးပာ်အီၤလၢတၢ်ချၢဃုာ်ဒီးအဝဲသ့ၣ်လီၤ. အဝဲသ့ၣ်မၤတရီတပါပိာ်မုၣ်န့ၣ်ဒီးမၤဟးဂီၤအီၤသီတနၤကျၢၤ တုၤမုၢ်ဆ့ၣ်ဝါထီၣ်ဒၣ်လဲာ်တဆိကတီၢ်ဝဲဘၣ်.",
			"26": "<sup>26</sup> ဖဲမုၢ်ဆ့ၣ်ထီၣ်ဂီၤဂီၤန့ၣ်, ပိာ်မုၣ်န့ၣ်ဟဲက့ၤဝဲဒီးလီၤ ဃံၤလၢပှၤသးပှၢ်န့ၣ်အတြဲၤအခီၣ်ထံး, ဖဲအဝၤအိၣ်ဝဲအလီၢ်န့ၣ်လီၤ. ဖဲမုၢ်ဝါထီၣ်န့ၣ်ပိာ်မုၣ်အိၣ်ဒံးဝဲဖဲန့ၣ်လီၤ.",
			"27": "<sup>27</sup> လၢမုၢ်တဂီၤန့ၣ်အဝၤပၢၢ်ထီၣ်ဒီးဖဲအအိးထီၣ်တြဲၤလၢကလဲၤတၢ်န့ၣ်, ထံၣ်ဝဲအသံၣ်မါလီၤဃံၤလၢဟံၣ်မဲာ်ညါဒီးအစုယူာ်ဃီၤအသးဆူ တြဲၤအအိၣ်လီၤ.",
			"28": "<sup>28</sup> ဒီးအဝဲစံး, “ဂဲၤဆၢထၢၣ်ဒီးမ်ပလဲၤသကိးတက့ၢ်.” ဘၣ်ဆၣ်ဒီးတၢ်စံးဆၢတအိၣ်ဘၣ်နီတမံၤဘၣ်. ဒီးပာ်ထီၣ်အသံၣ်မါ လၢကသ့ၣ်ယီၤအလိၤ ဒီးစးထီၣ်အတၢ်လဲၤဆူဟံၣ်လီၤ.",
			"29": "<sup>29</sup> ဖဲအတုၤလၢဟံၣ်န့ၣ်, အဝဲလဲၤနုာ်ဆူဟံၣ်ပူၤဒီးဟံးန့ၢ်နး တဘ့ၣ်လီၤ. အဝဲဟံးထီၣ်အသံၣ်မါအစိၣ်ဒီးကျီတဲာ်အီၤတဆံခံကူာ် ဒီးဆှၢအီၤဆူပှၤအံၣ်စရ့လးအဒူၣ်တဆံခံဒူၣ် အအိၣ်စုာ်စုာ်လီၤ.",
			"30": "<sup>30</sup> ဒီးပှၤကိးဂၤဒဲးလၢအထံၣ်တၢ်န့ၣ်စံးဝဲ, “ပတနၢ်ဟူတ့ၢ်တၢ်မၤအသးဒ်အံၤနီတစုဘၣ်. တၢ်မၤအသးဒ်အံၤန့ၣ်စးထီၣ်လၢပှၤအံၣ်စရ့လးဖိဟးထီၣ်လၢကီၢ်အဲၤကူပတူးအပူၤလံၤလံၤ တမၤတ့ၢ်အသးနီတစုဘၣ်. ဘၣ်ဃးဒီးတၢ်ဂ့ၢ်အံၤပကဘၣ်မၤတၢ်တမံၤမံၤ လီၤ. ကမ့ၢ်တၢ်မနုၤတမံၤလဲၣ်.”"
		},
		"20": {
			"1": "<sup>1</sup> ဒီးအံၣ်စရ့လးအပှၤဂီၢ်မုၢ်လၢအအိၣ်လၢဒၣ်လၢကလံၤစိးတုၤလၢ ဘ့ၤၡဘၤလၢကလံၤထံး, ဒီးလၢကံးလဧးလၢမုၢ်ထီၣ်ခဲလၢာ်ပာ်ဖှိၣ်ထီၣ်အသးတဖုဃီလၢ ယွၤအမဲာ်ညါဖဲမံးစပၤန့ၣ်လီၤ.",
			"2": "<sup>2</sup> ဒီးအံၣ်စရ့လးအဒူၣ်ခဲလၢာ်အခိၣ်အနၢ်တဖၣ်အိၣ်ဖဲယွၤအပှၤဂီၢ် မုၢ်ပာ်ဖှိၣ်ထီၣ်အသးအလီၢ်န့ၣ်လီၤ. ဒီးပှၤသုးဖိလဲၤတၢ်လၢအခီၣ်အိၣ်ဝဲလွံၢ်ကလီၢ်န့ၣ်လီၤ.",
			"3": "<sup>3</sup> ဒီးဖဲအကတီၢ်န့ၣ်ပှၤဘံၣ်ယၤမံၣ်ဖိတဖၣ်နၢ်ဟူဝဲလၢအံၣ်စရ့လးအဒူၣ်အဂၤခဲလၢာ် ပာ်ဖှိၣ်ထီၣ်အသးဖဲမံးစပၤန့ၣ်လီၤ. ပှၤအံၣ်စရ့လးဖိတဖၣ်သံကွၢ်ဝဲ, “တဲဘၣ်ပှၤလၢတၢ်မၤအၢမၤသီတမံၤအံၤမၤတ့ၢ်အသးဒ်လဲၣ်အဂ့ၢ်န့ၣ်တက့ၢ်.”",
			"4": "<sup>4</sup> ပှၤလ့ၤဝံဖိလၢအသံၣ်မါဘၣ်တၢ်မၤသံအီၤန့ၣ်စံးဆၢဝဲဒၣ်, “ယၤဒီးယသံၣ်မါပလဲၤဆူဝ့ၢ်ကံဘဧၤအိၣ်လၢကီၢ်ဘံၣ်ယၤမံၣ် အပူၤဒ်သိးပကအိၣ်ကတီၢ်ဖဲန့ၣ်တနၤလီၤ.",
			"5": "<sup>5</sup> ဒီးပှၤကံဘဧၤဖိတဖၣ်ဟဲကဝီၤဃးဟံၣ်လၢမုၢ်နၤန့ၣ်လၢကမၤန့ၢ် ယၤအဂီၢ်လီၤ. အဝဲသ့ၣ်တိာ်သူၣ်ပာ်သးလၢကမၤသံယၤနာ်သက့ အဝဲသ့ၣ်မၤတရီတပါယသံၣ်မါဒီးပိာ်မုၣ်န့ၣ်သံဝဲလီၤ.",
			"6": "<sup>6</sup> ဒီးယဟံးန့ၢ်ပိာ်မုၣ်အစိၣ်န့ၣ်ဒီးဒီၣ်တဲာ်အီၤတကူာ်တကူာ်ဒီး ဆှၢလီၤဆူအံၣ်စရ့လးအဒူၣ်တဖၣ်တကူာ်စုာ်စုာ်န့ၣ်လီၤ. ပှၤတဖုအံၤမၤတ့ၢ်တၢ်အၢတၢ်သီဒီးတၢ်ဒဲးဘးလၢပကျါလီၤ.",
			"7": "<sup>7</sup> သုဝဲလၢအအိၣ်ဖဲအံၤခဲလၢာ်မ့ၢ်ပှၤအံၣ်စရ့လးဖိတဖၣ်လီၤ. ဘၣ်ဃးဒီးတၢ်ဂ့ၢ်အံၤန့ၣ်ပကမၤအီၤဒ်လဲၣ်.”",
			"8": "<sup>8</sup> ဒီးပှၤဂီၢ်မုၢ်ခဲလၢာ်ဆၢထၢၣ်ဒီးစံး, “ပဝဲလၢအအိၣ်လၢဒဲ အပူၤမ့ၢ်ဂ့ၤ, ဟံၣ်အပူၤမ့ၢ်ဂ့ၤ, တက့ၤဘၣ်ဆူဟံၣ်နီတဂၤဘၣ်.",
			"9": "<sup>9</sup> ပကမၤတၢ်ဒ်အံၤလီၤ. ပကဖီၣ်တၢ်ဖးဒီးဃုထၢပှၤတနီၤလၢကဒုးကံ ဘဧၤန့ၣ်လီၤ.",
			"10": "<sup>10</sup> ပှၤဆံဆဲၣ်ပူတပူၤလၢအံၣ်စရ့လးအပူၤကဟ့ၣ်တၢ်အီၣ်တၢ်အီလၢ သုးမုၢ်အဂီၢ်ဒီးပှၤအဂၤတဖၣ်န့ၣ်ကလဲၤစံၣ်ညီၣ်ကံဘဧၤ လၢအတၢ်ဒဲးဘးလၢအမၤတ့ၢ်ဝဲလၢအံၣ်စရ့လးအပူၤအဃိန့ၣ်လီၤ.”",
			"11": "<sup>11</sup> ပှၤကိးဂၤဒဲးလၢအံၣ်စရ့လးအပူၤပာ်ဖှိၣ်ထီၣ်အသးလၢတၢ်တိာ် တမံၤဃီ, လၢအကဒုးဝ့ၢ်န့ၣ်လီၤ.",
			"12": "<sup>12</sup> ဒီးအံၣ်စရ့လးအဒူၣ်တဖၣ်ဆှၢလီၤပှၤစိာ်တၢ်ကစီၣ်သကုၤ ဘံၣ်ယၤမံၣ်အဒူၣ်အကီၢ်ပူၤဒ်သိးကစံးဝဲ, “တၢ်မၤအၢမၤသီလၢသုမၤတ့ၢ်အံၤန့ၣ်မ့ၢ်တၢ်မနုၤလဲၣ်.",
			"13": "<sup>13</sup> ဟ့ၣ်လီၤပှၤလၢပှၤအိၣ်ဒီးလုၢ်လၢ်သကဲးပဝာ်အၢသီတဖၣ်လၢကံဘဧၤအပူၤန့ၣ် ဒ်သိးပကမၤသံအီၤဒီးသုးကွံာ်တၢ်အၢတၢ်သီအံၤလၢအံၣ်စရ့လးပူၤတက့ၢ်.” ဘၣ်ဆၣ်ဒီးပှၤဘံၣ်ယၤမံၣ်ဖိ တဖၣ်တပာ်ကဲဘၣ်အံၣ်စရ့လးအဒူၣ်အဂၤတဖၣ်ဘၣ်.",
			"14": "<sup>14</sup> ဒီးပှၤအိၣ်လၢဘံၣ်ယၤမံၣ်အဝ့ၢ်ခဲလၢာ်အပူၤတဖၣ်ဟဲဆူကံး ဘဧၤဒ်သိးအကဒုးပှၤအံၣ်စရ့လးဖိအဂၤတဖၣ်လီၤ.",
			"15": "<sup>15</sup> အဝဲသ့ၣ်ကိးထီၣ်ပှၤသုးဖိခံကလးဃုကထိလၢအဝ့ၢ်တဖၣ် အပူၤလၢမုၢ်နံၤအဝဲန့ၣ်လီၤ. လၢန့ၣ်မဲာ်ညါကံဘဧၤအဝ့ၢ်ဖိတဖၣ်ပာ်ဖှိၣ်ပှၤပိာ်ခွါလၢအစု စ့ၣ်ဆူၣ်နွံကယၤဂၤလၢအဘၣ်တၢ်ဃုထၢအီၤလီၤဆီန့ၣ်လီၤ.",
			"16": "<sup>16</sup> အဝဲသ့ၣ်ကိးဂၤဒဲးန့ၣ်ကွံာ်လၢၢ်လၢနီၣ်ဘျုးသ့တုၤခိၣ်သူတဘိဒၣ်လဲာ်, ကွံာ်ဝဲဘၣ်န့ၣ်လီၤ.",
			"17": "<sup>17</sup> ဒီးအံၣ်စရ့လးအဒူၣ်အဂၤတဖၣ်ပာ်ဖှိၣ်ထီၣ်ပှၤသုးဖိလၢဒိးသိၣ်လိတ့ၢ်အသး အဂၤလွံၢ်ကလီၢ်န့ၣ်လီၤ.",
			"18": "<sup>18</sup> ဒီးပှၤအံၣ်စရ့လးဖိတဖၣ်လဲၤဆူတၢ်ဘူၣ်တၢ်ဘါအလီၢ်ဖဲ ဘ့ၤသ့လးဒီးသံကွၢ်ကစၢ်ယွၤ, “မ့ၢ်မတၤအဒူၣ်ကဘၣ်ဒုးပှၤဘံၣ်ယၤမံၣ်ဖိတဖၣ်အဆိကတၢၢ်လဲၣ်.” ဒီးယွၤစံးဆၢဝဲဒၣ်, “ပှၤယူဒၤဖိအဒူၣ်လီၤ.”",
			"19": "<sup>19</sup> ဒီးပှၤအံၣ်စရ့လးဖိတဖၣ်စးထီၣ်လၢအတၢ်လဲၤလၢခံတဂီၤဒီး သူၣ်ဒဲဖဲဝ့ၢ်ကံဘဧၤအဃၢၤန့ၣ်လီၤ.",
			"20": "<sup>20</sup> အဝဲသ့ၣ်လဲၤဒ်သိးကဒုးပှၤဘံၣ်ယၤမံၣ်အသုးမုၢ်ဒီးပာ်လီၤ အသုးဖိကွၢ်ဃီၤတၢ်ဆူဝ့ၢ်န့ၣ်လီၤ.",
			"21": "<sup>21</sup> ဘံၣ်ယၤမံၣ်အသုးမုၢ်ဟဲထီၣ်ဆူဝ့ၢ်အချၢဒီးတချုးမုၢ်လီၤနုာ် န့ၣ်မၤသံကွံာ်အံၣ်စရ့လးအသုးဖိခံကလးခံကထိန့ၣ်လီၤ.",
			"22": "<sup>22</sup> တုၤနုၤတစု, ပှၤအံၣ်စရ့လးဖိတဖၣ်လဲၤဆူတၢ်ဘူၣ်တၢ်ဘါအလီၢ် ဒီးသူၣ်အုးသးအုးလၢယွၤအမဲာ်ညါတုၤမုၢ်ဟါလီၤတစုန့ၣ်လီၤ. အဝဲသ့ၣ်သံကွၢ်ယွၤ, “ဂ့ၤပလဲၤကဒီးတစုဒီးဒုးတၢ်ထီဒါ ပဒီပုၢ်ဝဲၢ်ပှၤဘံၣ်ယၤမံၣ်ဖိတဖၣ်ဧါ.” ဒီးယွၤစံးဝဲဒၣ်, “လဲၤထီဒါအီၤတက့ၢ်.”",
			"23": "<sup>23</sup> လၢတၢ်န့ၣ်အဃိ, အံၣ်စရ့လးအသုးမုၢ်အသးဆူၣ်ထီၣ်ဒီးပာ်လီၤ ကဒီးအသုးမုၢ်အလီၢ်ဒ်လၢအပူၤကွံာ်တနံၤအသိးန့ၣ်လီၤ.",
			"24": "<sup>24</sup> အဝဲသ့ၣ်လဲၤထီၣ်ထီဒါဘံၣ်ယၤမံၣ်အသုးမုၢ်ခံစုတစုန့ၣ်လီၤ.",
			"25": "<sup>25</sup> ဒီးပှၤဘံၣ်ယၤမံၣ်ဖိတဖၣ်ဟဲထီၣ်လၢကံဘဧၤခံစုတစုဒီးအအံၤ တဘျီန့ၣ် မၤသံကွံာ်ပှၤအံၣ်စရ့လးအသုးမုၢ်ဒီးသိၣ်လိတ့ၢ်အသးတဖၣ်ခဲလၢာ် တကလးဃိးကထိန့ၣ်လီၤ.",
			"26": "<sup>26</sup> တုၤနုၤတစု, ပှၤအံၣ်စရ့လးဖိခဲလၢာ်လဲၤထီၣ်ဆူဘ့ၤသ့လးဒီး ဟီၣ်ဝဲယၢၤဝဲလီၤ. အဝဲသ့ၣ်ဆ့ၣ်နီၤဖဲန့ၣ်လၢယွၤအမဲာ်ညါဒီးတၢ်အီၣ်တုၤမုၢ်ဟါလီၤတစုန့ၣ်လီၤ. အဝဲသ့ၣ်ဒုၣ်တၢ်အီၣ်ဒီးလုၢ်တၢ်လုၢ်မၤဃူမၤဖိး ဒီးတၢ်လုၢ်မ့ၣ်အူလၢကစၢ်ယွၤအမဲာ်ညါလီၤ.",
			"27": "<sup>27</sup> ကစၢ်ယွၤအတၢ်အၢၣ်လီၤအီၤလီၤအတလါအိၣ်ဖဲဘ့ၤသ့လး လၢမုၢ်နံၤတဖၣ်န့ၣ်အပူၤဒီးစီၤအၤဟရိၣ်အလံၤ, စီၤအလၤဧစၢ်အဖိခွါစီၤဖံနဃၤကဲခိၣ်ကဲနၢ်ကွၢ်ထွဲအီၤလီၤ.",
			"28": "<sup>28</sup> ပှၤဂီၢ်မုၢ်သံကွၢ်ယွၤ, “ဂ့ၤပလဲၤထီၣ်ဒုးကဒီးပဒီပုၢ်ဝဲၢ် ပှၤဘံၣ်ယၤမံၣ်ဖိတဖၣ်ဧါ. မ့တမ့ၢ်ပကဘၣ်ဆိကတီၢ်လဲၣ်.” ဒီးယွၤစံးဆၢဝဲဒၣ်, “ဒုးတက့ၢ်. ခဲမုၢ်ဆ့ၣ်တနံၤန့ၣ်ယကဟ့ၣ်သုလၢတၢ်မၤနၢၤလၢအဝဲသ့ၣ် အဖီခိၣ်လီၤ.",
			"29": "<sup>29</sup> ဒီး, ပှၤအံၣ်စရ့လးဖိတဖၣ်ပာ်လီၤခူသူၣ်ပှၤသုးဖိတနီၤဝးတရံးကံးဘဧၤန့ၣ်လီၤ.",
			"30": "<sup>30</sup> ဒီး, လၢသၢသီတသီန့ၣ်, အဝဲသ့ၣ်လဲၤထီၣ်ထီဒါပှၤဘံၣ်ယၤမံၣ်ဖိ အသုးမုၢ်ဒီးပာ်လီၤအသုးဖိလၢတၢ်ဒုးအဂီၢ်, ကွၢ်ဃီၤတၢ်ဆူ ကံးဘဧၤ, ဒ်အမၤတ့ၢ်ဝဲလၢညါအသိးန့ၣ်လီၤ.",
			"31": "<sup>31</sup> ပှၤဘံၣ်ယၤမံၣ်ဖိတဖၣ်ဟဲထီၣ်ဒ်သိးကဒုးတၢ်ဒီး ဘၣ်တၢ်ဆှၢအီၤယံၤထီၣ်ဒီးဝ့ၢ်လီၤ. ဒ်လၢညါအသိး, အဝဲသ့ၣ်စးထီၣ်မၤသံ ပှၤအံၣ်စရ့လးဖိတနီၤလၢဝ့ၢ်အချၢလၢကျဲလဲၤဆူဘ့ၤသ့လး ဒီးကံဘဧၤအလိၤန့ၣ်လီၤ. အဝဲသ့ၣ်မၤသံပှၤအံၣ်စရ့လးဖိအဂၤသၢဆံဃၣ်ဃၣ်န့ၣ်လီၤ.",
			"32": "<sup>32</sup> ပှၤဘံၣ်ယၤမံၣ်ဖိတဖၣ်စံးဝဲ, “ပမၤနၢၤအဝဲသ့ၣ်ဒ်လၢညါ အသိးလီၤ.” ဘၣ်ဆၣ်ဒီး, ပှၤအံၣ်စရ့လးဖိတဖၣ်ဂုၤက့ၤဆူလီၢ်ခံဒီးဆှၢ အဝဲသ့ၣ်ဆူကျဲမုၢ်တဖၣ်အလိၤယံၤဒီးဝ့ၢ်န့ၣ်လီၤ.",
			"33": "<sup>33</sup> မၤသးဒ်န့ၣ်ဒီး, ဖဲအံၣ်စရ့လးအသုးမုၢ်မိၢ်ပှၢ်ဂုၤက့ၤဆူလီၢ် ခံဒီးပာ်ဖှိၣ်ကဒါက့ၤအသးဖဲဘဧၤလးတၤမၢ်န့ၣ်, ပှၤသုးဖိတဖၣ်လၢအကဝီၤဃးကံးဘဧၤဖဲလ့အိၣ်ဝးတရံးဝ့ၢ် အလီၢ်န့ၣ်ဃ့ၢ်သဖှိထီၣ်သတူၢ်ကလာ်လၢအတၢ်အိၣ်ခူသူၣ် အလီၢ်တဖၣ်န့ၣ်လီၤ.",
			"34": "<sup>34</sup> ပှၤအဂၤတကလးလၢဘၣ်တၢ်ဃုထၢအီၤလီၤဆီလၢပှၤ အံၣ်စရ့လးဖိအကျါဒုးဝ့ၢ်ကံဘဧၤဒီးတၢ်ဒုးန့ၣ်ဆူၣ်ဝဲလီၤ. ပှၤဘံၣ်ယၤမံၣ်ဖိတဖၣ်တသ့ၣ်ညါလီၤအသးလၢကဘၣ်တၢ်မၤဟးဂီၤကွံာ်အီၤဘၣ်.",
			"35": "<sup>35</sup> ယွၤဟ့ၣ်အံၣ်စရ့လးလၢကမၤနၢၤဘံၣ်ယၤမံၣ်အသုးမုၢ်လီၤ. ပှၤအံၣ်စရ့လးမၤသံကွံာ်အဒုၣ်အဒါခံကလးယဲၢ်ကထိတကယၤဂၤ လၢမုၢ်နံၤအဝဲန့ၣ်အပူၤလီၤ.",
			"36": "<sup>36</sup> ဒီးပှၤဘံၣ်ယၤမံၣ်ဖိတဖၣ်သ့ၣ်ညါလၢအဘၣ်တၢ်မၤနၢၤကွံာ်အီၤလီၤ. ပှၤအံၣ်စရ့လးဖိအသုးမုၢ်မိၢ်ပှၢ်ဂုၤက့ၤအသးလၢပှၤဘံၣ်ယၤ မံၣ်ဖိတဖၣ်အအိၣ်န့ၣ်မ့ၢ်လၢအဝဲသ့ၣ်သန့ၤအသးလၢအပှၤ တဖၣ်လၢအပာ်လီၤခူသူၣ်ဝဲဝးတရံးကံးဘဧၤအဃိန့ၣ်လီၤ.",
			"37": "<sup>37</sup> ပှၤတဖၣ်အံၤဃ့ၢ်ချ့ချ့ဆူကံးဘဧၤဒီးရၤလီၤအသးသကုၤဝ့ၢ် အပူၤဒီးမၤသံပှၤကိးဂၤဒဲးန့ၣ်လီၤ.",
			"38": "<sup>38</sup> ဒီးအံၣ်စရ့လးအသုးမုၢ်မိၢ်ပှၢ်ဒီးပှၤလၢအိၣ်ခူသူၣ်တဖၣ်အိၣ် ဒီးတၢ်ပနီၣ်တမံၤလီၤ. ဖဲအဝဲသ့ၣ်ထံၣ်မ့ၣ်အူလုၣ်ခုၣ်ထီၣ်လၢဝ့ၢ်ပူၤန့ၣ်,",
			"39": "<sup>39</sup> ပှၤအံၣ်စရ့လးဖိအိၣ်လၢတၢ်ဒုးပျီတဖၣ်ကဘၣ်ဃၣ်ကဒါက့ၤအသး န့ၣ်လီၤ. အကတီၢ်အံၤန့ၣ်, ပှၤဘံၣ်ယၤမံၣ်ဖိတဖၣ်မၤသံတ့ၢ်ပှၤအံၣ်စရ့လးဖိအဂၤသၢဆံဝံၤလံ. အဝဲသ့ၣ်စံးလီၤအသး, “ပမၤနၢၤလံအဝဲသ့ၣ်ဒ်လၢညါအသိးလံ.”",
			"40": "<sup>40</sup> တုၤနုၤတစု, တၢ်ပနီၣ်အိၣ်ဖျါထီၣ်ဝဲလီၤ. မ့ၣ်အူလုၣ်ဖးဒိၣ်ခုၣ်ထီၣ်လၢဝ့ၢ်ပူၤလီၤ. ပှၤဘံၣ်ယၤမံၣ်ဖိတဖၣ်ကွၢ်ကဒါက့ၤအလီၢ်ခံဒီး ကမၢကမၣ်ဖဲအထံၣ်ဝဲလၢမ့ၣ်အူအီၣ်ထီၣ်ဝ့ၢ်ဒီဖျၢၣ်ညါန့ၣ်လီၤ.",
			"41": "<sup>41</sup> ပှၤအံၣ်စရ့လးဖိတဖၣ်ဃၣ်တရံးက့ၤအသးဒီးပှၤဘံၣ်ယၤမံၣ်ဖိ တဖၣ်တၢ်ပျံၤတၢ်ဖုးဖးဒိၣ်လီၤဘၣ်အီၤမ့ၢ်လၢအသ့ၣ်ညါလီၤက့ၤအသး လၢကဘၣ်တၢ်မၤဟးဂီၤကွံာ်အီၤအဃိန့ၣ်လီၤ.",
			"42": "<sup>42</sup> ဒီးပှၤဘံၣ်ယၤမံၣ်ဖိတဖၣ်ဂုၤက့ၤအလီၢ်ခံဒီးဃ့ၢ်ကွံာ်ဆူတၢ်ပျီပူၤန့ၣ်လီၤ. ဘၣ်ဆၣ်ဒီးအဝဲသ့ၣ်တပူၤဖျဲးဘၣ်. အဝဲသ့ၣ်ဘၣ်တၢ်ချုးန့ၢ်အီၤလၢသုးမုၢ်မိၢ်ပှၢ်ဒီးပှၤလၢအဟဲထီၣ် လၢဝ့ၢ်ပူၤတဖၣ်အဘၢၣ်စၢၤဒီးဘၣ်တၢ်မၤဟးဂီၤကွံာ်အီၤလီၤ.",
			"43": "<sup>43</sup> ဒီးပှၤအံၣ်စရ့လးဖိတဖၣ်ကဝီၤန့ၢ်အဒုၣ်အဒါဒီးလူၤဝဲဒီး မၤသံဝဲတုၤလၢတၢ်လီၢ်တတီၤဖဲဝ့ၢ်ကံးဘဧၤအမုၢ်ထီၣ်န့ၣ်လီၤ.",
			"44": "<sup>44</sup> ဘံၣ်ယၤမံၣ်အသုးဖိအဂ့ၤကတၢၢ်အဂၤတကလးဃိးကထိဘၣ် တၢ်မၤသံကွံာ်အီၤန့ၣ်လီၤ.",
			"45": "<sup>45</sup> သုးဖိအဂၤတဖၣ်ဃၣ်တရံးအသးဒီးဃ့ၢ်ဆူတၢ်ပျီပူၤဖဲလ့ရံးမိၣ် အလီၢ်န့ၣ်လီၤ. ဒီးလၢအကျါပှၤအဂၤယဲၢ်ကထိ ဘၣ်တၢ်မၤသံကွံာ်အီၤလၢကျဲမုၢ်ဖီခိၣ်လီၤ. ပှၤအံၣ်စရ့လးဖိတဖၣ်လူၤ အဝဲသ့ၣ်ဆူညါတုၤလၢဝ့ၢ်ကံဒိၣ်ဒီးမၤသံပှၤအဂၤခံကထိလီၤ.",
			"46": "<sup>46</sup> လၢမုၢ်တနံၤန့ၣ်ပှၤဘံၣ်ယၤမံၣ်ဖိဘၣ်တၢ်မၤသံကွံာ်အီၤခဲလၢာ် အဂၤခံကလးယဲၢ်ကထိလီၤ. အဝဲသ့ၣ်မ့ၢ်ပှၤသုးဖိအဒူတဖၣ်ကိးဂၤဒဲးလီၤ.",
			"47": "<sup>47</sup> ဘၣ်ဆၣ်ဒီးပှၤအဂၤဃုကယၤဂၤဃ့ၢ်ပူၤဖျဲးကွံာ်ဆူတၢ်ပျီပူၤ ဖဲလ့ရံးမိၣ်အလီၢ်လီၤ. ဒီးအိၣ်ဝဲဖဲန့ၣ်လွံၢ်လါလီၤ.",
			"48": "<sup>48</sup> ပှၤအံၣ်စရ့လးဖိတဖၣ်ဃၣ်တရံးထီဒါ ပှၤဘံၣ်ယၤမံၣ်ဖိလၢအအိၣ်လီၤတဲာ်ခဲလၢာ်, ပိာ်ခွါပိာ်မုၣ်, ဖိသၣ်တဖၣ်ဒီးကယဲၢ်ဆၣ်ဖိကီၢ်ဖိ တဖၣ်စ့ၢ်ကီးလီၤ. ဒီးအဝဲသ့ၣ်ဆူးထီၣ်ကွံာ်ကယဲၢ်ဝ့ၢ်တဖၣ်လၢ အအိၣ်လၢတၢ်လီၢ်ဖဲန့ၣ်လီၤ."
		},
		"21": {
			"1": "<sup>1</sup> ဖဲပှၤအံၣ်စရ့လးဖိတဖၣ်ပာ်ဖှိၣ်ထီၣ်အသးဖဲမံးစပၤန့ၣ် အဝဲသ့ၣ်မၤတၢ်အၢၣ်လီၤအီလီၤဒီးယွၤ, “ပတပျဲပှၤဘံၣ်ယၤမံၣ်ဖိ ကထီၣ်ပှၢ်ဒီးပဖိမုၣ်, နီတဂၤဘၣ်.”",
			"2": "<sup>2</sup> ဒီးပှၤအံၣ်စရ့လးဖိတဖၣ်လဲၤဆူဘ့ၤသ့လးဒီးဆ့ၣ်နီၤဖဲန့ၣ် လၢကစၢ်ယွၤအမဲာ်ညါတုၤလၢမုၢ်ဟါလီၤတစုန့ၣ်လီၤ. ဒီးဟီၣ်ဝဲယၢၤဝဲဒိၣ်ဒိၣ်ကလဲာ်လီၤ.",
			"3": "<sup>3</sup> “ယွၤ, အံၣ်စရ့လးအကစၢ်ဧၢ, ဘၣ်မနုၤလၢတၢ်အံၤဘၣ်မၤအသးန့ၣ်လဲၣ်. ဘၣ်မနုၤဘံၣ်ယၤမံၣ်အဒူၣ်ဘူးတ့ၢ်အကဟါမၢ်ကွံာ်လၢအံၣ်စရ့လး အပူၤလဲၣ်.”",
			"4": "<sup>4</sup> မုၢ်ဆ့ၣ်ထီၣ်တနံၤဂီၤဂီၤန့ၣ်, ပှၤဂီၢ်မုၢ်သူၣ်ထီၣ်တၢ်လုၢ်လီၢ်တခါဖဲန့ၣ်ဒီး လုၢ်တၢ်လုၢ်မၤဃူမၤဖိးဒီးတၢ်လုၢ်မ့ၣ်အူန့ၣ်လီၤ.",
			"5": "<sup>5</sup> အဝဲသ့ၣ်သံကွၢ်ဝဲ, “မ့ၢ်ပှၤတဖုဖုလၢအံၣ်စရ့လးအဒူၣ်အကျါ လၢအတလဲၤဘၣ်ဆူတၢ်ပာ်ဖှိၣ်ထီၣ်အသးအလီၢ်လၢယွၤ အမဲာ်ညါဖဲမံးစပၤန့ၣ်အိၣ်ဧါ.” (အဝဲသ့ၣ်ဆိၣ်တၢ်လၢပှၤတဂၤလၢ်လၢ်လၢအတလဲၤဘၣ်ဆူမံးစပၤန့ၣ် ကဘၣ်တၢ်မၤသံကွံာ်အီၤန့ၣ်လီၤ.)",
			"6": "<sup>6</sup> ပှၤအံၣ်စရ့လးတဖၣ်သူၣ်အုးသးအုးဝဲလၢအဒီပုၢ်ဝဲၢ်ပှၤဘံၣ်ယၤ မံၣ်ဖိတဖၣ်အဂီၢ်ဒီးစံး, “တနံၤအံၤအံၣ်စရ့လးအဒူၣ်တဒူၣ်လီၤမၢ်ကွံာ်လံ.",
			"7": "<sup>7</sup> လၢပကဃုန့ၢ်မါလၢဘံၣ်ယၤမံၣ်ဖိအိၣ်လီၤတဲာ်တဖၣ်အဂီၢ်န့ၣ် ပကမၤဒ်လဲၣ်. ပအၢၣ်လီၤတ့ၢ်တၢ်ဒီးယွၤလၢပကဟ့ၣ်အဝဲသ့ၣ်လၢပဖိမုၣ်နီတဂၤဘၣ်.”",
			"8": "<sup>8</sup> ဖဲအဝဲသ့ၣ်သံကွၢ်ဝဲလၢမ့ၢ်ပှၤတဖုဖုလၢအံၣ်စရ့လးအဒူၣ် အကျါအိၣ်ဝဲလၢအတလဲၤဘၣ်ဆူတၢ်ပာ်ဖှိၣ်အလီၢ်ဖဲမံးစပၤဧါန့ၣ် အဝဲသ့ၣ်ထံၣ်ဝဲလၢပှၤအိၣ်လၢယၤဘ့ၣ်ဘၣ်ဃးဒီးကံးလဧးအပူၤ န့ၣ်လဲၤတတုၤဖဲန့ၣ်နီတဂၤဘၣ်.",
			"9": "<sup>9</sup> ဖဲတၢ်ကိးထီၣ်သုးမုၢ်အနီၣ်ဂံၢ်န့ၣ်ပှၤလၢယၤဘ့ၣ်တစံးဆၢတၢ် နီတဂၤဘၣ်.",
			"10": "<sup>10</sup> ဒီးပှၤဂီၢ်မုၢ်အတၢ်အိၣ်ဖှိၣ်န့ၣ်ဆှၢလီၤပှၤအဒူအဃိၤကတၢၢ်အဂၤ တကလးခံကထိဃုာ်ဒီးတၢ်ကလုၢ်, “လဲၤဒီးမၤသံကွံာ်ပှၤကိးဂၤဒဲးလၢယၤဘ့ၣ်, ဃုာ်ဒီးပိာ်မုၣ်ပိာ်မၢၤဖိဒံဖိသၣ်တဖၣ်တက့ၢ်.",
			"11": "<sup>11</sup> မၤသံကွံာ်ပိာ်ခွါခဲလၢာ်ဒီးပိာ်မုၣ်လၢအတမ့ၢ်ဘၣ်မုၣ်ကနီၤ တဖၣ်န့ၣ်တက့ၢ်.”",
			"12": "<sup>12</sup> အဝဲသ့ၣ်ထံၣ်မုၣ်ကနီၤအဂၤလွံၢ်ကယၤလၢယၤဘ့ၣ်အပူၤဒီး, ဟဲက့ၤစိာ်ပိာ်မုၣ်တဖၣ်န့ၣ်ဆူသူၣ်ဒဲအလီၢ်ဖဲၡံလိၣ်လၢအအိၣ် လၢကီၢ်ကနၤဧၣ်အပူၤန့ၣ်လီၤ.",
			"13": "<sup>13</sup> တုၤနုၤတစု, ပှၤဂီၢ်မုၢ်အတၢ်အိၣ်ဖှိၣ်ဒီဖုန့ၣ်ဆှၢလီၤတၢ်ကစီၣ်ဆူ ပှၤဘံၣ်ယၤမံၣ်ဖိအိၣ်လၢလ့ရံးမိၣ်လၢတၢ်ဆိကတီၢ်ကွံာ်တၢ်ဒုးတၢ်ယၤအဂီၢ်လီၤ.",
			"14": "<sup>14</sup> ပှၤဘံၣ်ယၤမံၣ်ဖိတဖၣ်ဟဲက့ၤဒီးပှၤအံၣ်စရ့လးဖိအဂၤတဖၣ်ဟ့ၣ် လီၤအဝဲသ့ၣ်လၢပိာ်မုၣ်ဖိတဖၣ်လၢတၢ်တမၤသံဘၣ်အီၤဖဲယၤဘ့ၣ် အပူၤန့ၣ်လီၤ. ဘၣ်ဆၣ်ဒီးတလၢ, လၢအဝဲသ့ၣ်အဂီၢ်ဘၣ်.",
			"15": "<sup>15</sup> ဒီးပှၤဂီၢ်မုၢ်သူၣ်အုးသးအုးလၢပှၤဘံၣ်ယၤမံၣ်ဖိတဖၣ်အဂီၢ် မ့ၢ်လၢယွၤမၤဟးဂီၤတၢ်ဃူတၢ်ဖိးလၢအံၣ်စရ့လးအဒူၣ်တဖၣ် အကျါအဃိန့ၣ်လီၤ.",
			"16": "<sup>16</sup> ဒီးပှၤခိၣ်ပှၤနၢ်တဖၣ်လၢတၢ်ပာ်ဖှိၣ်ထီၣ်သးအလီၢ်န့ၣ်စံးဝဲ, “ပိာ်မုၣ်လၢဘံၣ်ယၤမံၣ်အဒူၣ်အကျါတအိၣ်လၢၤဘၣ်. ပကဃုန့ၢ်မါလၢပိာ်ခွါအိၣ်လီၤတဲာ်တဖၣ်အဂီၢ်ဒ်လဲၣ်.",
			"17": "<sup>17</sup> အံၣ်စရ့လးတဘၣ်ပျဲပှၤတဆံခံဒူၣ်လီၤမၢ်နီတဒူၣ်ဘၣ်. ပကဘၣ်ဃုကျဲလၢဘံၣ်ယၤမံၣ်အဒူၣ်ကမူဝဲအဂီၢ်လီၤ.",
			"18": "<sup>18</sup> ဘၣ်ဆၣ်ဒီးပပျဲအဝဲသ့ၣ်ထီၣ်ပှၢ်ဒီးပဖိမုၣ်တဖၣ်တသ့ဘၣ်. အဂ့ၢ်ဒ်အံၤ, ပပာ်တၢ်ဆိၣ်အၢလၢပှၤတဂၤလၢ်လၢ်အလိၤလၢအပျဲပှၤဘံၣ်ယၤမံၣ်ဖိထီၣ်ပှၢ်ဒီး ပဖိမုၣ်တဂၤဂၤန့ၣ်လီၤ.”",
			"19": "<sup>19</sup> တုၤနုၤတစု, အဝဲသ့ၣ်ဆိကမိၣ်ထီၣ်ဝဲ, “ယွၤအဘူၣ်တနံၣ်တဘျီဖဲ ၡံလိၣ်ကဘၣ်ဘူးထီၣ်လံ.” (ၡံလိၣ်န့ၣ်အိၣ်လၢဘ့ၤသ့လးအကလံၤစိး, လဘိနၤအကလံၤထံးဒီးကျဲမုၢ်လၢဘ့ၤသ့လးဒီးၡက့ၣ်အဘၢၣ်စၢၤအမုၢ်ထီၣ်န့ၣ်လီၤ.)",
			"20": "<sup>20</sup> အဝဲသ့ၣ်စံးဘၣ်ပှၤဘံၣ်ယၤမံၣ်ဖိတဖၣ်, “လဲၤဒီးပာ်ခူသူၣ်သုသးလၢ စပံးလီၢ်တဖၣ်အပူၤ, ဒီးခိးကွၢ်တက့ၢ်.",
			"21": "<sup>21</sup> ဖဲပိာ်မုၣ်ဖိလၢၡံလိၣ်တဖၣ်မ့ၢ်ဟဲထီၣ်ဒ်သိးကဂဲၤကလံာ်ဖဲ မူးအဆၢကတီၢ်န့ၣ်, ဟဲထီၣ်လၢစပံးလီၢ်တဖၣ်အပူၤတက့ၢ်. သုဝဲတဂၤစုာ်စုာ်ဟံးန့ၢ်ဆူၣ်သုမါလၢပိာ်မုၣ်ဖိသၣ်တဖၣ်အကျါ ဒီးစိာ်အီၤဆူဘံၣ်ယၤမံၣ်အပူၤဃုာ်ဒီးသုတက့ၢ်.",
			"22": "<sup>22</sup> အပၢ်ဒီးအဒီပုၢ်ဝဲၢ်ခွါတဖၣ်မ့ၢ်ဟဲဆူသုအိၣ်ဒီးတြီတၢ်န့ၣ်, သုစံးသ့ဝဲလၢ, ပျဲပဟံးဃာ်အဝဲသ့ၣ်တက့ၢ်. အဂ့ၢ်ဒ်အံၤ, ပတဟံးန့ၢ်အဝဲသ့ၣ်လၢသုအိၣ်လၢတၢ်ဒုးတၢ်ယၤအပူၤ ဒ်သိးကကဲထီၣ်ပမါဘၣ်. ဒီးတမ့ၢ်ဘၣ်လၢသုဟ့ၣ်ပှၤအဃိဒီးသုတၢ်ကမၣ်ဘၣ်ဃးဒီးတၢ်မၤဟးဂီၤ သုတၢ်အၢၣ်လီၤအီလီၤအိၣ်ဝဲန့ၣ်ဘၣ်.”",
			"23": "<sup>23</sup> ပှၤဘံၣ်ယၤမံၣ်ဖိတဖၣ်မၤတၢ်ဒ်အံၤန့ၣ်လီၤပှၤတဂၤစုာ်စုာ် ဃုထၢအမါလၢပိာ်မုၣ်ဖိတဖၣ်အကျါလၢအဂဲၤကလံာ်ဖဲၡံလိၣ်ဒီးစိာ်ကွံာ်အီၤန့ၣ်လီၤ. တုၤနုၤတစု, အဝဲသ့ၣ်က့ၤကဒါက့ၤဆူအကီၢ်ဒၣ်ဝဲ, သူၣ်ထီၣ်အဝ့ၢ်တဖၣ်ဒီးအိၣ်ဆိးဝဲဖဲန့ၣ်လီၤ.",
			"24": "<sup>24</sup> တကတီၢ်ဃီန့ၣ်, ပှၤအံၣ်စရ့လးဖိအဂၤတဖၣ်ဟးထီၣ်ကွံာ်ဝဲ, ဒီးပှၤကိးဂၤဒဲးက့ၤကဒါက့ၤဆူအဒူၣ်ဒၣ်ဝဲဒီး အဟံၣ်ဖိဃီဖိဒၣ်ဝဲဒီးဆူအတၢ်စုလီၢ်ခီၣ်ခိၣ်ဒၣ်ဝဲန့ၣ်လီၤ.",
			"25": "<sup>25</sup> ဒီးအကတီၢ်ဖဲန့ၣ်, စီၤပၤတအိၣ်ဘၣ်နီတဂၤဘၣ်လၢအံၣ်စရ့လးအပူၤဘၣ်. ပှၤကိးဂၤဒဲးမၤဒ်တၢ်ဘၣ်အသးဒၣ်ဝဲအသိးန့ၣ်လီၤ."
		}
	}
};
module.exports = book;