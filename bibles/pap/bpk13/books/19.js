var book = {
	"name": "Salmo",
	"numChapters": 150,
	"chapters": {
		"1": {
			"1": "<sup>1</sup> Felis ta esun ku no ta anda segun konseho di mal hende, ku n' ta pegá riba kaminda di malbadonan ni n' ta sintá den tou di chèrchadó,",
			"2": "<sup>2</sup> ma ku tin smak den lei di SEÑOR, ta meditá su lei di dia i anochi.",
			"3": "<sup>3</sup> E parse un palu, plantá kant'i awa, ku ta duna fruta na su tempu; su blachinan no ta marchitá — kiko ku e hasi, e ta bona.",
			"4": "<sup>4</sup> Ma mal hende no ta asina, nan ta bagas ku bientu ta supla.",
			"5": "<sup>5</sup> Mal hende no ta resistí ora di huisio, ni pekadó na reunion di hende hustu.",
			"6": "<sup>6</sup> SEÑOR ta kuida kaminda di bon hende, ma esun di malechor ta sin salida."
		},
		"2": {
			"1": "<sup>1</sup> Di kon nashonnan ta rebelde i pueblonan ta kònkel sin motibu?",
			"2": "<sup>2</sup> Reinan di mundu ta lanta, gobernantenan ta sera kòmplòt kontra SEÑOR i Esun Ungí:",
			"3": "<sup>3</sup> ‘Laga nos ban kibra nan kadenanan, ban libra nos kurpa di nan frenanan!’",
			"4": "<sup>4</sup> Riba su trono den shelu Dios ta hari, sí, Señor ta hasi mofa di nan!",
			"5": "<sup>5</sup> Kaba E ta papia ku nan den su rabia, ta yena nan ku sustu den su furia:",
			"6": "<sup>6</sup> ‘T'Ami a nombra mi rei riba Sion, mi seru sagrado.’",
			"7": "<sup>7</sup> Mi ke papia dje dekreto di SEÑOR. E di ku mi: ‘Bo ta mi yu; awe M'a duna bo bida.",
			"8": "<sup>8</sup> Pidi Mi numa i lo Mi duna bo nashonnan pa bo manda riba dje, delaster un skina di mundu lo ta di bo.",
			"9": "<sup>9</sup> Bo por plèchè nan ku bara di heru, bo por garna nan manera un poron.’",
			"10": "<sup>10</sup> P'esei, reinan, usa kabes, pensa bon, gobernantenan di mundu!",
			"11": "<sup>11</sup> Sirbi SEÑOR ku temor, tembla i sunchi su pia, p'E no rabia i boso muri na kaminda, pasobra E ta rabia lihé! Felis t'esnan ku ta konfia den djE!"
		},
		"3": {
			"1": "<sup>1</sup> SEÑOR, kuantu opresor mi tin, hopi a lanta kontra mi!",
			"2": "<sup>2</sup> Kuantu tin ku a bisa mi: ‘P'e lo no tin salbashon serka Dios!’",
			"3": "<sup>3</sup> Ma Abo, SEÑOR, mi eskudo i protekshon, mi gloria, Bo ta hisa mi kara!",
			"4": "<sup>4</sup> Si mi sklama na SEÑOR ku bos altu, E ta skucha mi fo'i su seru sagrado.",
			"5": "<sup>5</sup> Mi por kai drumi, pega soño i bolbe spièrta: SEÑOR ta duna mi su sosten.",
			"6": "<sup>6</sup> Mi no tin miedu ni di dies mil enemigu ku sera nan fila rònt di mi.",
			"7": "<sup>7</sup> Lanta, SEÑOR! Salba mi, mi Dios! Bo ta bòfta tur mi enemigunan, Bo ta kibra djente di mal hende.",
			"8": "<sup>8</sup> Viktoria ta bini di SEÑOR. Bo bendishon baha riba bo pueblo!"
		},
		"4": {
			"1": "<sup>1</sup> Si mi yama Bo, kontestá mi, o Dios, ku semper a trata mi ku hustisia, ku den pèrtá ta duna mi rosea; tene piedat di mi, skucha mi orashon.",
			"2": "<sup>2</sup> Shonnan, kuantu tempu mas boso lo sigui rebahá mi honor, kana tras di kosnan sin balor i buska solamente engaño?",
			"3": "<sup>3</sup> Kòrda ku SEÑOR a reservá su fiel amigu pa E mes; SEÑOR ta skucha, ora mi yam'É.",
			"4": "<sup>4</sup> Tembla, no hasi piká, reflekshoná riba kama, den silensio.",
			"5": "<sup>5</sup> Ofresé sakrifisionan legítimo i pone konfiansa den SEÑOR.",
			"6": "<sup>6</sup> Tin hopi hende ku ta bisa: ‘Ken lo trese pa nos algu di bon?’ SEÑOR, mira nos ku bon wowo!",
			"7": "<sup>7</sup> E alegria ku Bo a duna mi ta mas grandi ku hamas nan lo tin ku tur nan maishi i biña.",
			"8": "<sup>8</sup> Ki ora ku mi bai drumi mi ta pega soño na pas; pasobra, SEÑOR, Abo so ta laga mi biba trankil."
		},
		"5": {
			"1": "<sup>1</sup> Skucha mi palabranan, SEÑOR, hasi kaso di mi keho.",
			"2": "<sup>2</sup> Paga tinu na mi gritu di ousilio, Abo, mi Rei i mi Dios: pèrmití mi resa na Bo.",
			"3": "<sup>3</sup> SEÑOR, mainta Bo ta tende mi bos; pareu di dia habri mi ta presentá Bo mi kaso i mi ta warda bo kontesta.",
			"4": "<sup>4</sup> Bo n' ta un Dios ku gusta nada malu, Bo n' ke maldat den bo presensia.",
			"5": "<sup>5</sup> Bo bista no ke mira arogansia, Bo ta odia malechornan.",
			"6": "<sup>6</sup> Esnan ku ta saka mentira, Bo ta kaba ku nan. SEÑOR tin asko di hende violento i di tur gañadó.",
			"7": "<sup>7</sup> Ma pa bo gran bondat ami sí por drenta bo kas; mi por baha kabes pa bo tèmpel i adorá Bo ku rèspèt.",
			"8": "<sup>8</sup> SEÑOR, Bo ta hustu: guia mi meimei di tantu enemigu; habri bo kaminda pa mi.",
			"9": "<sup>9</sup> Tur palabra fo'i nan boka ta falsu, nan paden ta korumpí; nan garganta ta un graf habrí, nan ta blo lembe hasi trastu.",
			"10": "<sup>10</sup> Laga nan paga, o Dios, pa nan maldat i trompeká riba nan plannan. Nan krímennan ta hopi: kai aden! Ta kontra Bo nan ta lanta!",
			"11": "<sup>11</sup> Esun ku skonde serka Bo ta kontentu, lo kanta semper ku alegria. Sí, protegé nan pa nan kanta bo gloria, nan ku ta stima bo nòmber i ku lo gosa pa bo via.",
			"12": "<sup>12</sup> SEÑOR, Bo ta duna bendishon na esun ku ta hustu; Bo ta rondon'é ku kariño manera ku un eskudo."
		},
		"6": {
			"1": "<sup>1</sup> SEÑOR, no kastigá mi den bo rabia, ai, no suta mi den bo furia.",
			"2": "<sup>2</sup> Kompashon, SEÑOR! Mi no tin forsa mas, SEÑOR, kura mi, mi kurpa ta habraká.",
			"3": "<sup>3</sup> Sí, mi paden ta tur sobresaltá! Anto Abo, SEÑOR, — te ki dia?",
			"4": "<sup>4</sup> Bolbe, SEÑOR, salba mi bida, libra mi, pasobra Bo ta bon.",
			"5": "<sup>5</sup> Ningun morto no ta kòrda riba Bo. Ken ta alabá Bo den reino di morto?",
			"6": "<sup>6</sup> Mi ta agotá di keha tantu, tur anochi mi ta yora riba kama, mi ta muha mi kusinchi ku lágrima.",
			"7": "<sup>7</sup> Mi wowonan ta skur di fèrdrit, nan ta kargá: ta mi opresornan su falta!",
			"8": "<sup>8</sup> Bai laga mi, hasidónan di maldat, SEÑOR a tende mi ta yora.",
			"9": "<sup>9</sup> SEÑOR a skucha mi súplika, SEÑOR a aseptá mi orashon.",
			"10": "<sup>10</sup> Ku kuantu bèrgwensa mi enemigunan lo ta derotá, tur pareu! Ohalá ku den ún fregá di wowo nan por retirá di bèrgwensa!"
		},
		"7": {
			"1": "<sup>1</sup> SEÑOR, mi Dios, serka Bo mi ta buska mi refugio, libra mi di mi persiguidónan, salba mi;",
			"2": "<sup>2</sup> djis nan ta kohe mi sker mi na wèrki manera un leon — i no tin hende pa salba mi.",
			"3": "<sup>3</sup> SEÑOR, mi Dios, si mi a hasi esaki: si akaso mi a laga nan susha mi man,",
			"4": "<sup>4</sup> si mi a paga bondat di mi amigu ku maldat i laga mi enemigu bai sin dun'é kastigu —",
			"5": "<sup>5</sup> anto laga e enemigu persiguí i kohe mi, lag'é tuma mi bida i trapa riba dje i pone mi alma drumi den tera.",
			"6": "<sup>6</sup> Lanta ariba, SEÑOR, den bo rabia, alsa Bo kontra furia di esnan ku ta pèrta mi; lanta bin yuda mi: Abo so por saka huisio!",
			"7": "<sup>7</sup> Laga e gran reunion di nashonnan rondoná Bo i Abo presidí nan for di ariba:",
			"8": "<sup>8</sup> SEÑOR ta Hues di nashonnan! SEÑOR, husga mi segun mi meresé, konforme mi kondukta ku ta limpi, di akuerdo ku mi bida inosente.",
			"9": "<sup>9</sup> Pone un fin na maldat di pekadónan, ma duna bo sosten na hende hustu; Bo n' ta sondia kurason i konsenshi, o Dios, ku ta hustu?",
			"10": "<sup>10</sup> Dios su protekshon ta mi eskudo, E ta salba hende sinsero;",
			"11": "<sup>11</sup> Dios ta un Hues hustu, un Dios ku ta kore riba hende, tur dia.",
			"12": "<sup>12</sup> Si un hende no ke drecha su bida, Dios ta mula su spada, E ta hala bog i ta mek,",
			"13": "<sup>13</sup> ta drecha armanan mortal kontra dje i pega punta di flecha na kandela.",
			"14": "<sup>14</sup> Mira, si un hende konsebí un krímen, ta barasá di maldat i ta pari mentira,",
			"15": "<sup>15</sup> ta un buraku el a koba, hasiendo é mas hundu, ma despues e mes ta kai den e pos ku el a traha.",
			"16": "<sup>16</sup> E malu ku el a hasi ta kai bèk riba dje, su violensia ta pone ku e ta kibra su garganta.",
			"17": "<sup>17</sup> Mi ta alabá SEÑOR, pasobra E ta hustu, kanta gloria na nòmber di SEÑOR, Esun Altísimo!"
		},
		"8": {
			"1": "<sup>1</sup> O SEÑOR, nos Dios, esta glorioso bo nòmber ta den mundu henter! Sí, bo splendor ta alsá te riba shelu!",
			"2": "<sup>2</sup> Pa boka di mucha i yu na lechi Bo ta lanta bo poder, pa bo atversarionan sa, pa enemigu i rebelde keda ketu.",
			"3": "<sup>3</sup> Mirando bo shelu, trabou di bo dedenan, luna i streanan ku Bo a fiha ayá,",
			"4": "<sup>4</sup> kiko hende ta pa Bo kòrda riba dje, yu di hende pa Bo sinti p'e?",
			"5": "<sup>5</sup> Bo a hasié poko ménos ku un dios, Bo a koron'é ku gloria i honor;",
			"6": "<sup>6</sup> Bo a pon'é manda riba obra di bo man, tur kos Bo a buta bou 'i su pia:",
			"7": "<sup>7</sup> bestia chikí i baka, tur huntu, i tambe bestia di mondi,",
			"8": "<sup>8</sup> para di shelu, piská den laman, loke ta krusa kaminda di awa.",
			"9": "<sup>9</sup> O SEÑOR, nos Dios, esta glorioso bo nòmber ta den mundu henter!"
		},
		"9": {
			"1": "<sup>1</sup> Mi ke alabá Bo, SEÑOR, di henter mi kurason, mi ke konta di tur obra milagroso ku Bo a hasi,",
			"2": "<sup>2</sup> keda kontentu pa bo via i grita di legria, mi ke kanta gloria di bo nòmber, Dios Altísimo.",
			"3": "<sup>3</sup> Pasobra mi enemigunan a hala atras, nan a kai i peresé dilanti di bo bista.",
			"4": "<sup>4</sup> Bo a dikta sentensia tur na mi fabor manera hues hustu, sintá riba bo trono.",
			"5": "<sup>5</sup> Bo a skual paganonan i kaba ku malbadonan, laga nan nòmber kai den olvido pa semper.",
			"6": "<sup>6</sup> A kaba ku e enemigu, ruiná kompletamente! No ta menta ni nòmber dje siudatnan ku B'a tumba!",
			"7": "<sup>7</sup> Ma SEÑOR ta sintá riba su trono pa semper, E tin tribunal prepará pa saka huisio:",
			"8": "<sup>8</sup> sí, E ta husga mundu ku hustisia, un sentensia hustu E ta dikta riba pueblonan.",
			"9": "<sup>9</sup> P'esei SEÑOR ta un fòrti pa hende oprimí, un fortalesa den tempu di tribulashon.",
			"10": "<sup>10</sup> Esnan ku sa bo nòmber ta konfia den Bo, nunka Bo no sa bandoná, SEÑOR, esun ku buska Bo.",
			"11": "<sup>11</sup> Kanta salmo pa SEÑOR ku ta biba na Sion, proklamá bou di pueblonan su obranan grandi.",
			"12": "<sup>12</sup> Dios ku ta venga sanger inosente, E ta kòrda — E no ta lubidá gritamentu di pobernan.",
			"13": "<sup>13</sup> P'esei, SEÑOR, tene piedat di mi, mira kon esnan ku ta odia mi ta flihi mi. Hiba mi leu for di boka di reino di morto,",
			"14": "<sup>14</sup> pa mi por alabá tur bo obranan glorioso i grita di legria meimei di Sion pa motibu ku Abo a trese salbashon.",
			"15": "<sup>15</sup> Paganonan a hoga den e pos ku nan a koba, nan pia a pega den trampa ku nan mes a pone.",
			"16": "<sup>16</sup> SEÑOR a lusi! El a hasi hustisia! Mal hende a bruha den reda di nan mes mal akshon.",
			"17": "<sup>17</sup> Mare hende sin Dios por bai reino di morto, tur e nashonnan ku no ke kòrda riba Dios.",
			"18": "<sup>18</sup> Ma E no ta lubidá riba pobernan pa semper, ilushon di un mizerabel no ta muri bai lag'é.",
			"19": "<sup>19</sup> Lanta, SEÑOR! No laga hende triunfá: laga nashonnan pagano keda husgá Bo dilanti.",
			"20": "<sup>20</sup> Yena nan ku sustu, SEÑOR, pa e paganonan sa ku ta hende nan ta."
		},
		"10": {
			"1": "<sup>1</sup> SEÑOR, di kon Bo ta keda para leu, Bo ta keda skondí den tempu di apuro?",
			"2": "<sup>2</sup> Pobernan ta sufri pa soberbia di mal hende: laga nan kai den trampa ku nan mes a pone!",
			"3": "<sup>3</sup> Pekadó ta broma ku su kièr ta triunfá, e ta sigui stafa hende i maldishoná, sí, ta SEÑOR e ta menospresiá.",
			"4": "<sup>4</sup> E pekadó, arogante, no ta maha ku Dios; ‘Ai nò, no tin Dios,’ nada mas e no ta pensa.",
			"5": "<sup>5</sup> Semper e tin suerte ni maske kiko e hasi, bo huisionan ta altu p'e, leu di su kabes; su enemigunan — ai, desden e tin pa tur!",
			"6": "<sup>6</sup> E ta bisa den su mes: ‘Nada no ta pasa mi, ún manera mi hamas i nunka lo no pena.’",
			"7": "<sup>7</sup> Maldishon so e ta papia, mentira i menasa, ultrahe i maldat ta na su punta di lenga.",
			"8": "<sup>8</sup> E ta ten'é skondí den pueblonan chikí, ketu ketu e ta mata hende inosente, e no ta pèrdè hende débil fo'i bista,",
			"9": "<sup>9</sup> e ta lur den skondí — un leon den yerba altu; e ta lur e pober pa e lastr'é bai kuné, e ta lastr'é bai kuné, ta sera reda rònt di dje;",
			"10": "<sup>10</sup> e ta bùk i ta sera su kurpa pa e bula — duele pa esun ku kai den su gara.",
			"11": "<sup>11</sup> E ta bisa den su mes: ‘Dios no ta ripará, Dios a kita kara, E no ta mir'é nunka.’",
			"12": "<sup>12</sup> Lanta, SEÑOR! O Dios, hisa man! No lubidá riba hende flihí.",
			"13": "<sup>13</sup> Pakiko e malbado no tin Dios pa nada i ta bisa den su mes: ‘Bo no ta pidi kuenta?’",
			"14": "<sup>14</sup> Ma Bo ta mira sí! Bo ta ripará, tur pena i fèrdrit, Bo ke pis'é den bo man. Hende sin amparo ta konfia den Bo, Abo ta yudansa di yunan sin mama.",
			"15": "<sup>15</sup> Kibra forsa di mal hende i malechor, pidié kuenta di su malu pa kaba.",
			"16": "<sup>16</sup> SEÑOR lo ta Rei pa awor i pa semper, den su tera lo no sobra pagano mas.",
			"17": "<sup>17</sup> SEÑOR, Bo ta skucha deseo di humildenan, duna nan balor, hasi kaso di nan.",
			"18": "<sup>18</sup> Sali pa wérfano, pa hende oprimí, pa ningun hende mortal no yen'é mas ku teror."
		},
		"11": {
			"1": "<sup>1</sup> Serka SEÑOR mi ta buska mi refugio. Ki mishi anto boso bisa mi: ‘Hui manera para bai den seru.",
			"2": "<sup>2</sup> Malechornan ya ta arma nan bog, pará kla ku flecha riba kuèrdè pa tira den sukú riba inosentenan.",
			"3": "<sup>3</sup> Ku nan ta kibra asta fundeshinan, kiko hende drechi ke hasi?’",
			"4": "<sup>4</sup> Ma SEÑOR ta den su tèmpel sagrado, E ku tin su trono den shelu; su wowonan ta wak ku atenshon, su mirada ta listra yu di hende.",
			"5": "<sup>5</sup> SEÑOR ta tèst hende hustu i pekadó. Di henter su kurason E ta odia esnan ku ta gusta violensia.",
			"6": "<sup>6</sup> Riba pekadónan E ta yobe karbon sendé i suafel; un bientu kayente ta nan suerte.",
			"7": "<sup>7</sup> Pasobra SEÑOR ta hustu i E ta gusta un kondukta ku ta hustu. Hende sinsero lo mira su Kara."
		},
		"12": {
			"1": "<sup>1</sup> Ousilio, SEÑOR, pasobra fielnan a kaba, ya sinseridat a disparsé fo'i den hende.",
			"2": "<sup>2</sup> Kada ken ta gaña su próhimo hasi trastu: kuchú di dos banda!",
			"3": "<sup>3</sup> SEÑOR ta tapa e boka yen di trastu, E ta mara e lenga ku ta blòf,",
			"4": "<sup>4</sup> nan ku ta bisa: ‘Nos lenga ta nos arma, nos lepnan nos defensa — ken ta stòp nos?’",
			"5": "<sup>5</sup> ‘Ta pa motibu di opreshon di humildenan i gritu di ousilio di pobernan Mi ta lanta awor,’ SEÑOR ta bisa, ‘lo Mi salba esun ku tin deseo.’",
			"6": "<sup>6</sup> SEÑOR su palabranan ta limpi, plata, dirtí den krosèt den tera, purifiká te asta shete bia.",
			"7": "<sup>7</sup> SEÑOR, Abo kumpli ku nan, warda nos pa semper di e hendenan ei.",
			"8": "<sup>8</sup> Malbadonan ta kana tur kaminda i bagamunderia ta haña un lugá di honor serka hende."
		},
		"13": {
			"1": "<sup>1</sup> Te ki dia, SEÑOR, Bo ta sigui lubidá mi? Te ki dia sigui skonde bo Kara pa mi?",
			"2": "<sup>2</sup> Te ki dia lo mi sigui karga pena den mi alma, mi kurason yen di tristesa dia aden dia afó? Te ki dia mi enemigu lo keda despresiá mi?",
			"3": "<sup>3</sup> SEÑOR mi Dios, mira mi, rospondé mi. Yena mi wowo ku lus pa mi no pega soño di morto;",
			"4": "<sup>4</sup> pa mi enemigu no bisa: ‘Awor mi tin poder riba dje’, i mi opresornan no gosa ora mi ta serka di kai.",
			"5": "<sup>5</sup> Ma ami, mi ta konfia den bo grasia, mi kurason ta hubilá bo salbashon.",
			"6": "<sup>6</sup> Mi ke kanta gloria di SEÑOR: ‘El a trata mi bon!’"
		},
		"14": {
			"1": "<sup>1</sup> Hende bobo ta bisa den nan mes: ‘Ai nò, no tin Dios!’ Kos malu i horibel nan ta hasi, ningun no ta hasi bon.",
			"2": "<sup>2</sup> SEÑOR ta mira abou for di shelu riba yunan di hende, pa weta si tin ún ku ta sensato i ku ta buska Dios.",
			"3": "<sup>3</sup> Pero tur a kohe mal kaminda, tur a daña pareu. Nò, no tin ningun ku ta hasi bon, ni sikiera ún!",
			"4": "<sup>4</sup> Ma nan no sa nada antó, tur e malechornan, ku ta kome mi pueblo bibu, komo si fuera ta pan i ku nunka no ta resa na SEÑOR?",
			"5": "<sup>5</sup> Te ora ku nan spanta di miedu pasobra Dios ta ku su fielnan.",
			"6": "<sup>6</sup> Boso ke bruha propósito di un pober, ma SEÑOR ta su refugio!",
			"7": "<sup>7</sup> O, mare salbashon di Israel por bini for di Sion! Ora SEÑOR kambia suerte di su pueblo, pueblo di Yakob lo keda kontentu, Israel lo ta di fiesta."
		},
		"15": {
			"1": "<sup>1</sup> SEÑOR, ken por hospedá den bo tènt, ken por habitá bo seru santu?",
			"2": "<sup>2</sup> Esun ku ta hiba un bida drechi, ku ta praktiká hustisia i ku semper sa papia bèrdat;",
			"3": "<sup>3</sup> ku no sa papia malu di hende, no ta hasi daño na su próhimo ni ta pone su kara na bèrgwensa.",
			"4": "<sup>4</sup> E n' tin lei ku hende ku n' ta sirbi, ma ta honra es ku honra SEÑOR. E no ta kibra un huramentu si akaso esaki salié malu.",
			"5": "<sup>5</sup> E n' ta fia su sèn ku estafa, e n' ta laga nan susha su man pa e lanta falsu testimonio kontra hende inosente. Esun ku aktua asina hamas i nunka lo no tambaliá."
		},
		"16": {
			"1": "<sup>1</sup> Dios, warda mi, mi ta buska refugio serka Bo;",
			"2": "<sup>2</sup> mi ta bisa SEÑOR: ‘Bo ta mi Señor, mi felisidat! No tin nada riba Bo!’",
			"3": "<sup>3</sup> Esnan ku na tera ta pasa pa ‘santu’ i pa ‘poderoso’, mi no tin lei ku nan.",
			"4": "<sup>4</sup> Nan ku ta sirbi otro dios ta buska malu pa nan kurpa; nunka lo mi n' djòin nan sakrifisionan di sanger, nunka mi n' ta tuma nan nòmber den mi boka.",
			"5": "<sup>5</sup> Abo, SEÑOR, mi herensia, mi beker, lo Bo duna mi tur loke mi mester, Bo ta tene mi destino den bo man.",
			"6": "<sup>6</sup> Un parti ekskisito a kai na mi suerte, e loke ta toka mi ta enkantá mi.",
			"7": "<sup>7</sup> Mi ta alabá SEÑOR, ku ta guia mi i asta anochi ta instruí mi kurason.",
			"8": "<sup>8</sup> Semper mi ta tene SEÑOR mi dilanti, si E ta pará na mi man drechi, mi n' ta hera.",
			"9": "<sup>9</sup> P'esei, mi kurason por ta kontentu, mi paden por kanta di legria i mi kurpa sosegá ku konfiansa,",
			"10": "<sup>10</sup> ya ku Bo no ta entregá mi na morto, Bo no ta laga bo amigu mira graf.",
			"11": "<sup>11</sup> Bo ta siña mi ki kaminda ta hiba pa bida, abundansia di legria kaminda Bo ta, goso banda di Bo pa tur eternidat."
		},
		"17": {
			"1": "<sup>1</sup> SEÑOR, tende un kos di bèrdat, paga tinu na mi gritu, tende mi súplika, e ta sali for di un boka ku no tin engaño.",
			"2": "<sup>2</sup> Laga mi sentensia sali for di Bo, laga bo wowo mira kiko ta hustu.",
			"3": "<sup>3</sup> Bo por tèst mi kurason i samin'é den anochi, purba mi den kandela — Bo no ta haña nada. Ni maske kiko mi pensa, mi boka no ta peka.",
			"4": "<sup>4</sup> Kontrali na loke otro hende ta hasi mi a keda fiel na palabra di bo boka i mi a evitá nan andá violento:",
			"5": "<sup>5</sup> Mi pasonan a sigui bo pista firmemente, mi pianan no a hera nunka.",
			"6": "<sup>6</sup> Mi ta yama Bo, o Dios, komo Bo ta kontestá mi, paga atenshon, skucha mi palabra.",
			"7": "<sup>7</sup> Demostrá bo amor tan milagroso, Abo ku pa forsa di bo man ta salba esun ku skonde serka Bo for di esnan ku ta lanta kontra nan.",
			"8": "<sup>8</sup> Kuida mi manera pret'i wowo, skonde mi den sombra di bo alanan",
			"9": "<sup>9</sup> p'e pekadónan ku ta kla pa ataká mi, mi enemigunan mortal ku ta changa mi.",
			"10": "<sup>10</sup> Nan kurason a bira duru, sin heful, kos insolente ta loke nan ta papia.",
			"11": "<sup>11</sup> Nan ta sigui mi, ya nan ta rondoná mi, ta buska un chèns pa tira mi abou.",
			"12": "<sup>12</sup> Nan parse leon yen di gana di sker, un yu di leon ku ta lur den skondí.",
			"13": "<sup>13</sup> Lanta, SEÑOR! Enfrentá nan, tumba nan! Usa bo spada i libra mi di e malbadonan.",
			"14": "<sup>14</sup> Laga bo man, SEÑOR, libra mi di e hendenan, di nan ku tin kiko ku nan ke den nan bida: yena nan stoma numa fo'i bo provishon, laga nan yu hòmbernan sinti nan yen i asta duna nan yunan loke sobra.",
			"15": "<sup>15</sup> Ma ami, hende hustu, lo mira bo Kara i lo ta yen di bo presensia, ora mi spièrta."
		},
		"18": {
			"1": "<sup>1</sup> O, mi stima Bo, SEÑOR, mi fortalesa!",
			"2": "<sup>2</sup> SEÑOR ta mi baranka, mi fòrti; mi salbador, esei ta mi Dios, mi baranka pa mi skonde, mi eskudo, mi defensa i salbashon, mi baluarte!",
			"3": "<sup>3</sup> Gloria na SEÑOR! Ora mi a yam'É, El a libra mi for di man di enemigu.",
			"4": "<sup>4</sup> Lasonan di morto tabatin mi mará, roinan di awa brutu a pasa riba mi,",
			"5": "<sup>5</sup> reino di morto a sera mi den kordon, Lamuèrtè ku su stròp a bin para mi dilanti.",
			"6": "<sup>6</sup> Den mi ansha mi a sklama na SEÑOR, sí, mi a grita duru na mi Dios. El a skucha mi stèm fo'i su palasio selestial, mi gritu di ousilio a yega na su orea.",
			"7": "<sup>7</sup> Kaba tera a sakudí i a kuminsá krak, fundeshi di serunan a tambaliá, nan a tembla pasobra El a baha su rabia.",
			"8": "<sup>8</sup> Fo'i su nanishi a sali huma bai ariba, un kandela golos a brota fo'i su boka, El a saka karbon sendé kòrá kòrá.",
			"9": "<sup>9</sup> El a sker shelu habri i a baha abou, un nubia pretu tabatin bou di su plant'i pia.",
			"10": "<sup>10</sup> El a subi un kerubin i a bula bai, E tabata flota riba alanan di bientu.",
			"11": "<sup>11</sup> El a lora su mes den un mantel di tiniebla, awanan skur, monton di nubia a forma su tènt.",
			"12": "<sup>12</sup> Nubianan a kore pa e fulgor su dilanti, pipitanan di eis i karbonnan sendé.",
			"13": "<sup>13</sup> Bos di SEÑOR tabata lora na shelu, Dios Altísimo a laga su stèm resoná.",
			"14": "<sup>14</sup> El a tira su flechanan i plama mi enemigunan, El a tolondrá nan ku rayo di kandela.",
			"15": "<sup>15</sup> Hende por a mira fondo di laman, fundeshi di tera a sali na bista pa bo gritu di menasa, SEÑOR, pa suplamentu pisá fo'i bo nanishi.",
			"16": "<sup>16</sup> El a saka su man for di ariba gara mi El a saka mi for di e awanan hundu,",
			"17": "<sup>17</sup> libra mi for di man di mi enemigu poderoso, di esnan ku ta odia mi i ta muchu fuerte pa mi.",
			"18": "<sup>18</sup> Nan a ataká mi na e momento fatal, pero SEÑOR a duna mi su apoyo.",
			"19": "<sup>19</sup> El a hiba mi kunÉ na un lugá espasioso, El a libra mi pa motibu ku E tabata stima mi.",
			"20": "<sup>20</sup> SEÑOR a trata mi segun mi bon kondukta, El a rekompensá mi pa mi mannan limpi,",
			"21": "<sup>21</sup> pasobra mi a sigui SEÑOR su kamindanan i mi no a peka bira lomba pa Dios.",
			"22": "<sup>22</sup> Tur su dekretonan m'a tene mi dilanti, nunka mi no a rechasá su mandamentunan.",
			"23": "<sup>23</sup> Mi tabata fiel n'E den delaster un kos, m'a tene mi leu fo'i tur loke ta malu.",
			"24": "<sup>24</sup> Anto SEÑOR a paga mi segun mi bon kondukta pasobra El a mira mi mannan limpi.",
			"25": "<sup>25</sup> Bo ta fiel pa esun ku ta fiel sin reproche pa un hende ireprochabel,",
			"26": "<sup>26</sup> sinsero pa esun ku ta sinsero, ma alerta pa un hende astuto.",
			"27": "<sup>27</sup> Bèrdat, Bo ta salba e pueblo flihí, ma ta pone orguyosonan baha nan bista.",
			"28": "<sup>28</sup> SEÑOR, bèrdat, Bo ta sende mi lampi, mi Dios ta kambia skuridat pa mi na lus.",
			"29": "<sup>29</sup> Sí, ku Bo mi ta bula drenta un trupa armá, huntu ku mi Dios mi ta bula muraya.",
			"30": "<sup>30</sup> E Dios akí — su kaminda ta perfekto, palabra di SEÑOR ta puru, sin meskla; E ta un eskudo pa tur hende ku ta buska nan refugio serka djE.",
			"31": "<sup>31</sup> Pasobra ken ta Dios fuera di SEÑOR? Ki baranka tin fuera di nos Dios?",
			"32": "<sup>32</sup> E Dios ku ta faha mi sintura ku forsa i ku ta perkurá pa mi kaminda ta lizu;",
			"33": "<sup>33</sup> ku ta hasi mi pia manera di biná i ta pone mi para firme na lugánan den altu;",
			"34": "<sup>34</sup> ku ta siña mi mannan e arte di bataya i mi brasa kon rèk e bog di mas pisá.",
			"35": "<sup>35</sup> Bo a entregá mi bo eskudo protektor, bo man drechi a tene mi pará riba pia, bo kuido a pone ku mi forsa a oumentá.",
			"36": "<sup>36</sup> B'a laga mi kana ku pasonan grandi mi kokot'i pianan no a bira débil.",
			"37": "<sup>37</sup> M'a persiguí mi enemigu, koh'é na kaminda i mi no a bolbe sin a kaba kuné.",
			"38": "<sup>38</sup> Esnan ku mi a bati no por lanta mas, nan a kai abou, drumí na mi pia.",
			"39": "<sup>39</sup> Sí, Bo a faha mi ku forsa pa kombate, Bo a laga mi atversario basha abou mi dilanti.",
			"40": "<sup>40</sup> Bo a pone mi enemigu bira lomba, hui bai; mi a destruí tur esnan ku ta odia mi.",
			"41": "<sup>41</sup> Nan a grita ousilio — ningun hende pa salba, nan a sklama na SEÑOR — E no a kontestá.",
			"42": "<sup>42</sup> Mi a garna nan fini, stòf lantá pa bientu, mi a bari nan manera sushi di kaya.",
			"43": "<sup>43</sup> Bo a libra mi di un pueblo rebelde, Bo a hasi mi kabes di nashonnan, pueblonan deskonosí ta sirbi mi;",
			"44": "<sup>44</sup> nan ta obedesé mi pareu nan tende mi. Nan ta trastia mi, e strañeronan ei,",
			"45": "<sup>45</sup> e strañeronan ta pèrdè kurashi, ta sali fo'i nan fòrtinan tur na temblamentu.",
			"46": "<sup>46</sup> Biba SEÑOR! Bendishoná ta mi Baranka, altu elevá ta e Dios ku a salba mi;",
			"47": "<sup>47</sup> e Dios kende a pèrmití pa mi venga mi i ku a pone pueblonan bou di mi poder,",
			"48": "<sup>48</sup> E ku a salba mi di enemigunan furioso, ku a hisa mi altu riba esnan ku a ataká mi i a libra mi di hende violento.",
			"49": "<sup>49</sup> P'esei, mi ta alabá Bo, SEÑOR, den nashonnan, mi ta kanta salmo na honor di bo nòmber.",
			"50": "<sup>50</sup> Bo a duna bo rei un viktoria grandi, Bo a mustra bo fieldat na bo rei ungí, na David i su famia te den tur eternidat."
		},
		"19": {
			"1": "<sup>1</sup> Shelu ta kanta Dios su mahestat, firmamentu ta konta di obra di su man.",
			"2": "<sup>2</sup> Kada dia ta anunsi'é na e dia siguiente, kada anochi ta splik'é na esun ku ta sigui.",
			"3": "<sup>3</sup> Sin papiamentu, sin usa ningun bos, sin zonido pa oreanan tende,",
			"4": "<sup>4</sup> nan yamada ta kore pasa tera henter, nan mensahe ta yega te den skinanan di mundu. El a lanta un tènt pa solo den shelu:",
			"5": "<sup>5</sup> at'é, un novio, saliendo fo'i su kuartu nupsial, un atleta, yen di brio pa kore su kareda.",
			"6": "<sup>6</sup> Solo ta sali na un punta di shelu, kaba ta dal su buèlta te na e otro: nada no por skapa su kalor.",
			"7": "<sup>7</sup> Lei di SEÑOR ta perfekto, ta duna alma alivio; testimonio di SEÑOR ta fiel, ta hasi bobonan sabí.",
			"8": "<sup>8</sup> SEÑOR su preseptonan ta rekto, ta alegrá nos kurason; SEÑOR su mandamentu ta kla, lus pa nos wowo.",
			"9": "<sup>9</sup> Rèspèt pa SEÑOR ta puru, ta dura pa semper; SEÑOR su òrdunan ta drechi, nan ta hustu, un pa un.",
			"10": "<sup>10</sup> Nan ta mas deseabel ku oro, un monton di oro puru; nan ta mas dushi ku miel fo'i kas di abeha.",
			"11": "<sup>11</sup> Bo sirbidó ta laga nan spièrt'é; obedesé nan, sí, ta paga!",
			"12": "<sup>12</sup> Ken ta ripará su propio fayonan? Pordoná mi pikánan skondí.",
			"13": "<sup>13</sup> Protegé bo sirbidó kontra orguyo, no laga esei dominá mi. Anto lo mi ta perfekto i limpi di tur piká grandi.",
			"14": "<sup>14</sup> Mare palabranan for di mi boka i e pensamentunan di mi kurason por ta agradabel na Bo, SEÑOR, mi Baranka i Salbador!"
		},
		"20": {
			"1": "<sup>1</sup> Mare SEÑOR por skucha bo na ora di apuro. Dios di Yakob, su nòmber protegé bo,",
			"2": "<sup>2</sup> manda bo ousilio for di su tèmpel i duna bo sosten for di Seru di Sion.",
			"3": "<sup>3</sup> Ohalá E por kòrda riba tur bo ofrendanan, apresiá bo sakrifisionan kimá riba altá.",
			"4": "<sup>4</sup> Mare E por kumpli ku bo íntimo deseonan i laga tur bo plannan sali eksitoso.",
			"5": "<sup>5</sup> Anto nos por selebrá bo viktoria, hisa bandera altu na laria den nòmber di Esun ku ta nos Dios. Ohalá SEÑOR por skucha bo orashon!",
			"6": "<sup>6</sup> Ya mi sa ku SEÑOR lo duna viktoria na su rei ungí, lo kontest'é fo'i su shelu santu, lo kai aden ku su poder pa salb'é.",
			"7": "<sup>7</sup> Tin ku ta konfia den garoshi, den kabai, ma nos den nòmber di SEÑOR, nos Dios.",
			"8": "<sup>8</sup> Ta nan lo trompeká i kai, ma nos ta keda firme riba pia.",
			"9": "<sup>9</sup> SEÑOR, duna rei viktoria i skucha nos dia nos yama Bo."
		},
		"21": {
			"1": "<sup>1</sup> SEÑOR, bo poder ta yena rei ku alegria, kon kontentu e ta ku e viktoria ku B'a duna!",
			"2": "<sup>2</sup> Bo a kumpli k'e deseo hundu den su kurason, Bo no a neng'é loke su boka a pidi.",
			"3": "<sup>3</sup> Bo a akoh'é ku bendishonnan presioso, Bo a bistié korona di oro puru.",
			"4": "<sup>4</sup> Ta bida el a pidi: ata B'a dun'é, un bida largu, un bida duradero!",
			"5": "<sup>5</sup> Su realse ta grandi ya ku Bo a proteg'é, Bo a bistié ku dignidat i splendor;",
			"6": "<sup>6</sup> komo Bo a konsed'é bo bendishon pa tur tempu, bo presensia ta yena su alma ku alegria.",
			"7": "<sup>7</sup> Pasobra rei ta pone su konfiansa den SEÑOR, pa bondat di Dios Altísimo e no ta tambaliá.",
			"8": "<sup>8</sup> Mare bo man por bati tur bo enemigunan, mare bo man drechi dal tur ku ta odia bo!",
			"9": "<sup>9</sup> Pega nan na kandela manera un fòrnu, dia ku bo reis riba nan. SEÑOR lo devorá nan den su furia, kandela lo kome nan tur.",
			"10": "<sup>10</sup> Pone tur nan yunan disparsé fo'i riba mundu, tur nan desendientenan fo'i entre hende.",
			"11": "<sup>11</sup> Maske nan ta plania pa hasi bo un kos malu, maske nan ta kònkel kontra bo, nan lo no logra,",
			"12": "<sup>12</sup> pasobra bo ta pone nan bira, hui bai, bo ta arma bo bog, kla pa tira riba nan.",
			"13": "<sup>13</sup> Lanta ariba, SEÑOR, ku bo forsa! Nos lo kanta i selebrá bo poder!"
		},
		"22": {
			"1": "<sup>1</sup> Mi Dios, mi Dios, di kon B'a bandoná mi, asina leu fo'i mi en bes di bin salba mi, leu di mi palabra i kehonan?",
			"2": "<sup>2</sup> Mi Dios, den dia mi ta yama, pero Bo no ta kontestá; anochi tambe, ma Bo no tin atenshon.",
			"3": "<sup>3</sup> Tòg Bo tin bo bibá den santuario, kaminda Israel ta alabá Bo!",
			"4": "<sup>4</sup> Ta den Bo nos grandinan a konfia, nan a konfia i Bo a salba nan.",
			"5": "<sup>5</sup> Ta na Bo nan a sklama i nan a skapa, nan a buta nan konfiansa den Bo sin ku nan a keda brongosá.",
			"6": "<sup>6</sup> Ma ami ta un bichi, no un hende, mofa di hende, despresio di pueblo.",
			"7": "<sup>7</sup> Tur esnan ku ta mira mi ta hari mi, ta hari falsu, sakudiendo nan kabes:",
			"8": "<sup>8</sup> ‘El a konfia den SEÑOR, lag'É salb'é! Laga Dios libr'é! E n' ta stim'é?’",
			"9": "<sup>9</sup> For di barika di mi mama Bo a fangu mi, pone mi trankil na su pechu;",
			"10": "<sup>10</sup> for di su seno mi a pasa den bo man, Bo ta Dios fo'i barika di mi mama.",
			"11": "<sup>11</sup> No keda leu fo'i mi, peliger ta serka i mi no tin hende pa yuda mi!",
			"12": "<sup>12</sup> Kantidat di toro a rondoná mi, tur rònt tin toro di manzinga di Bashan.",
			"13": "<sup>13</sup> Nan a span nan boka grandi kontra mi — leonnan feros, gritando duru.",
			"14": "<sup>14</sup> Mi bida a kore bai manera awa, tur mi wesunan a kita fo'i lugá, dirtí paden di mi mondongo.",
			"15": "<sup>15</sup> Mi shel'i boka ta seku seku manera wea di klei garná; mi lenga ta pegá den mi boka, Bo a pone mi sosegá den stòf di morto.",
			"16": "<sup>16</sup> Kachónan a bin rondoná mi, un trupa di malbado a changa mi. Nan a bora mi man i mi pianan,",
			"17": "<sup>17</sup> mi por konta tur wesu di mi kurpa, nan ta bin mira mi, para wak mi.",
			"18": "<sup>18</sup> Nan a parti mi paña entre nan i ta tira dou pa mi mantel.",
			"19": "<sup>19</sup> Ma Abo, SEÑOR, no keda leu! Mi fortalesa, kore bin yuda mi!",
			"20": "<sup>20</sup> Warda mi bida, loke sobra di mi for di spada, for di gara dje kachónan;",
			"21": "<sup>21</sup> salba mi for di boka di leon, ami, pober, for di kachunan di búfalo.",
			"22": "<sup>22</sup> Lo mi konta mi rumannan di bo nòmber i alabá Bo den presensia di nan tur.",
			"23": "<sup>23</sup> Boso, fielnan di SEÑOR, alab'É, dun'É honor, tur desendiente di Yakob, respet'É, henter pueblo di Israel!",
			"24": "<sup>24</sup> Ya ku E no a despresiá ni detestá un hende mizerabel den apuro, E no a kita kara for di dje, ma a skuch'é ora el a grita ousilio.",
			"25": "<sup>25</sup> T'Abo ta pone mi alabá Bo den presensia di bo pueblo numeroso; lo mi kumpli ku tur mi promesanan dilanti di esnan ku ta tem'É.",
			"26": "<sup>26</sup> Un dia pobernan lo kome te yena, esnan ku buska SEÑOR lo alab'É; nan kurason sea pa semper kontentu!",
			"27": "<sup>27</sup> Na delaster un skina di mundu hende lo kòrda i kombertí na SEÑOR; tur famia di pueblonan pagano lo kai abou Su dilanti ador'É.",
			"28": "<sup>28</sup> Pasobra SEÑOR ta Rei, E ta goberná nashonnan.",
			"29": "<sup>29</sup> Sí, poderosonan di mundu lo kai abou Su dilanti ador'É; tambe lo dobla Su dilanti esnan ku a baha den tera, ku no tin forsa mas pa sigui biba.",
			"30": "<sup>30</sup> Nan desendensia lo sirbiÉ i lo papia di Señor ku nan yunan;",
			"31": "<sup>31</sup> nan lo bin konta di su obranan hustu na esnan ku lo nase despues. Komo pa medio di djE tur kos ta kumplí."
		},
		"23": {
			"1": "<sup>1</sup> SEÑOR ta mi Wardador, mi n' tin falta di nada;",
			"2": "<sup>2</sup> den kunuku di yerba bèrdè E ta pone mi sosegá. E ta hiba mi na awa trankil,",
			"3": "<sup>3</sup> pa mi bolbe haña forsa. E ta guia mi den kaminda drechi fiel na su nòmber.",
			"4": "<sup>4</sup> Maske mi pasa den e klof di mas skur, mi n' tin miedu di nada: Abo t'ei ku bo garoti i bastòn, ta nan ta mi amparo.",
			"5": "<sup>5</sup> Bo ta drecha un mesa pa mi den bista di mi enemigu; Bo ta hunta mi kabes ku perfume, mi beker yen ta bash'afó.",
			"6": "<sup>6</sup> Sí, bendishon i bondat ta kompañá mi tur dia di mi bida. Lo mi biba den kas di SEÑOR henter mi bida largu."
		},
		"24": {
			"1": "<sup>1</sup> Henter mundu ta di Dios ku tur loke ta den dje, tera ku tur hende ku ta biba riba dje.",
			"2": "<sup>2</sup> T'É a sigur'é den korientenan di awa.",
			"3": "<sup>3</sup> Ken lo por subi seru di SEÑOR? Ken lo keda na e lugá sagrado?",
			"4": "<sup>4</sup> Esun ku ta limpi den su obra i pensamentu, esun ku no ta loko tra'i fandanganan di mundu i ku no sa hura falsu tampoko.",
			"5": "<sup>5</sup> Bendishon di SEÑOR ta pa un hende asina, Dios, su Salbador, lo dun'é su derecho.",
			"6": "<sup>6</sup> Sorto di hendenan asina ta buska SEÑOR, ta buska bo Kara, o Dios di Yakob!",
			"7": "<sup>7</sup> O portanan, hisa kabes; alsa boso, portalnan antiguo, pa Rei di gloria por drenta.",
			"8": "<sup>8</sup> Ta ken e Rei di gloria ta? Ta SEÑOR, Esun fuerte i balente, SEÑOR, triunfante den bataya!",
			"9": "<sup>9</sup> O portanan, hisa kabes; alsa boso, portalnan antiguo, pa Rei di gloria por drenta.",
			"10": "<sup>10</sup> Ta ken e Rei di gloria ta? Esei ta SEÑOR di universo. T'É ta Rei di gloria!"
		},
		"25": {
			"1": "<sup>1</sup> Na Bo, SEÑOR, mi ta alsa mi alma,",
			"2": "<sup>2</sup> mi Dios, mi ta konfia den Bo; no pone mi kara na bèrgwensa, no duna mi enemigunan gustu.",
			"3": "<sup>3</sup> Di esnan ku ta spera den Bo ningun lo no keda brongosá; esnan ku no tin kunes pa kibra ku Bo ta nan so lo keda ku bèrgwensa.",
			"4": "<sup>4</sup> Mustra mi bo kamindanan, SEÑOR, e direkshon ku Bo ke pa mi kohe.",
			"5": "<sup>5</sup> Guia mi pasonan segun bo bèrdat, siña mi: Abo ta mi Dios i Salbador; henter dia mi ta spera Bo.",
			"6": "<sup>6</sup> Kòrda bo ternura, SEÑOR, i bo bondat, komo nan ta eterno.",
			"7": "<sup>7</sup> No keda kòrda e piká- i fayonan di tempu mi tabata hóben, sino kòrda riba mi, SEÑOR, den bo gran amor i bondat.",
			"8": "<sup>8</sup> SEÑOR ta bondadoso i hustu, E ta mustra pekadónan kaminda.",
			"9": "<sup>9</sup> E ta siña sensionan i humildenan kon sigui kaminda di birtut.",
			"10": "<sup>10</sup> Tur kaminda di SEÑOR ta resultá grasia i bèrdat pa esnan ku ta fiel na su aliansa i dekretonan.",
			"11": "<sup>11</sup> Fiel na bo nòmber, SEÑOR, pordoná mi mi kulpa, e ta grandi.",
			"12": "<sup>12</sup> No tin hende ku rèspèt pa SEÑOR ku E no ta mustra unda sigui.",
			"13": "<sup>13</sup> E mes lo biba felis i e pais lo keda pa su yunan.",
			"14": "<sup>14</sup> SEÑOR ta íntimo ku es ku respet'É, E ta siñ'é konosé su aliansa.",
			"15": "<sup>15</sup> Semper mi bista ta fihá riba SEÑOR, E ta lòs mi pianan fo'i trampa.",
			"16": "<sup>16</sup> Mira mi, SEÑOR, kai na mi pena, pasobra mi ta so i mizerabel.",
			"17": "<sup>17</sup> Mi kurason ta ansha mas i mas, mi penanan — libra mi di nan!",
			"18": "<sup>18</sup> Mira mi tormento, mi apuro, i kita tur mi pikánan fo'i mi.",
			"19": "<sup>19</sup> Mira kuantu enemigu mi tin, ku kuantu odio kruel nan ta odia mi!",
			"20": "<sup>20</sup> Warda mi bida, salba mi, no brongosá mi! Bo n' ta mi refugio?",
			"21": "<sup>21</sup> Ku rektitut i honrades warda mi, komo m'a pone mi konfiansa den Bo.",
			"22": "<sup>22</sup> Libra Israel, o Dios, di tur su ansha!"
		},
		"26": {
			"1": "<sup>1</sup> Duna mi hustisia, SEÑOR, mi a hiba un bida inosente; mi a pone mi konfiansa den SEÑOR, sin basilá ningun momento.",
			"2": "<sup>2</sup> Listra mi, SEÑOR, saminá mi, tèst mi kurason, mi konsenshi.",
			"3": "<sup>3</sup> Mi a pone bo bondat dilanti, mi a biba segun bo bèrdat.",
			"4": "<sup>4</sup> Mi no ta sinta ku hende falsu, mi no ta anda ku esnan ku ta trastia.",
			"5": "<sup>5</sup> Mal kompania ta yena mi ku asko, mi n' ta bai sinta den tou di malechor.",
			"6": "<sup>6</sup> Ami por laba man den inosensia, te pasa rònt di bo altá, SEÑOR,",
			"7": "<sup>7</sup> pa kanta bo alabansa na bos altu i pa konta di tur bo milagernan.",
			"8": "<sup>8</sup> SEÑOR, mi ta stima e kas, kaminda Bo tin bo bibá, e lugá di biba di bo gloria.",
			"9": "<sup>9</sup> No benta mi afó ku malechornan, ni mi bida huntu ku asesinonan",
			"10": "<sup>10</sup> ku tin krímennan pegá na nan man i nan man drechi yen di plaka mal ganá.",
			"11": "<sup>11</sup> Ami ke hiba un bida inosente, salba mi, mustra mi kompashon!",
			"12": "<sup>12</sup> Mi pia ta plantá den tera firme. Lo mi bendishoná SEÑOR den gran reunion di su pueblo."
		},
		"27": {
			"1": "<sup>1</sup> SEÑOR ta mi lus i salbashon, di ken lo mi tin miedu? SEÑOR ta fortalesa di mi bida, pa ken lo mi tembla?",
			"2": "<sup>2</sup> Si malbadonan ta yega serka mi pa kome mi na bida, e enemigu- i atversarionan ei lo trompeká i lo kai.",
			"3": "<sup>3</sup> Si un ehérsito mes mester changa mi, mi kurason lo n' tin miedu; si nan rondoná mi pa ataká mi, lo mi keda trankil.",
			"4": "<sup>4</sup> Un kos so mi a roga SEÑOR, esei so mi t'anhelá: ku mi por biba den kas di SEÑOR tur dia di mi bida pa kontemplá splendor di SEÑOR i bishitá su tèmpel.",
			"5": "<sup>5</sup> Pasobra l'E skonde mi bou 'i su dak dia di peliger; E ta warda mi fo'i peliger den su tènt, altu poné riba baranka.",
			"6": "<sup>6</sup> Asina mi por mira abou riba mi rivalnan tur rònt i ku gritu di alegria ofresé sakrifisionan n'E den su tèmpel, lo mi toka i kanta pa SEÑOR.",
			"7": "<sup>7</sup> SEÑOR, tende kon duru mi ta yama! Tene piedat, kontestá mi.",
			"8": "<sup>8</sup> Bo di — mi kurason ta ripitié —: ‘Buska mi Kara.’ Bo Kara mes mi ke buska, SEÑOR!",
			"9": "<sup>9</sup> No bira lomba pa mi, no rechasá bo sirbidó den bo rabia. Bo so ta mi yudansa! No bandoná mi laga mi sin amparo, o Dios, mi Salbador!",
			"10": "<sup>10</sup> Si mi tata i mama mes bandoná mi, ta SEÑOR lo tuma mi.",
			"11": "<sup>11</sup> SEÑOR, mustra mi ki Bo ke pa mi hasi, den bon kaminda guia mi; kòrda, mi tin hopi enemigu.",
			"12": "<sup>12</sup> No duna gustu na esnan ku tin odio kontra mi: testigu falsu a lanta kontra mi ta menasá mi ku violensia.",
			"13": "<sup>13</sup> Mi sa ku lo mi sinti den mi bida bondat di SEÑOR.",
			"14": "<sup>14</sup> Konfia den SEÑOR, sea fuerte, bo kurason tuma kurashi. Sí, konfia den SEÑOR!"
		},
		"28": {
			"1": "<sup>1</sup> Mi ta invoká Bo, SEÑOR, mi Baranka, no hasi surdu; si Bo keda ketu, mi por parse hende ku a baha den graf.",
			"2": "<sup>2</sup> Skucha mi súplikanan duru, ora mi grita ousilio, ora mi hisa mi mannan na bo tèmpel santu.",
			"3": "<sup>3</sup> No tira mi afó ku malbadonan, ku hasidónan di maldat, ku ta papia dushi ku nan próhimo, ma ku maldat den kurason.",
			"4": "<sup>4</sup> Regla kuenta ku nan segun nan aktonan, segun maldat di nan echonan; paga nan pa e obra di nan man, paga nan pa nan akshonnan.",
			"5": "<sup>5</sup> Nan no ta aktu akshonnan di SEÑOR, ni obra di su man. P'esei lo E basha nan abou sin bolbe lanta nan.",
			"6": "<sup>6</sup> Bendishoná sea SEÑOR: El a skucha mi súplikanan duru.",
			"7": "<sup>7</sup> SEÑOR ta mi forsa, mi eskudo: mi kurason tin fe den djE. Anto mi a haña yudansa, mi kurason ta hubilá i mi ta gradisiÉ den mi kantika.",
			"8": "<sup>8</sup> SEÑOR ta fortalesa di su pueblo, E ta apoyo i refugio di esun ungí ku E mes a eligí.",
			"9": "<sup>9</sup> Salba bo pueblo, SEÑOR, bendishon'é, ta di Bo e ta! Warda bo karnénan, karga nan den bo brasa pa semper."
		},
		"29": {
			"1": "<sup>1</sup> Duna SEÑOR, o yunan di Dios, duna SEÑOR su gloria i poder.",
			"2": "<sup>2</sup> Duna su nòmber e gloria debí, ador'É den su realse sagrado.",
			"3": "<sup>3</sup> Ata bos di SEÑOR riba awa! Dios glorioso ta laga bos lora. SEÑOR ta zona riba awanan inmenso.",
			"4": "<sup>4</sup> Bos di SEÑOR ta poderoso, bos di SEÑOR ta mahestuoso,",
			"5": "<sup>5</sup> bos di SEÑOR ta kibra palunan di seder, SEÑOR ta kibra asta sedernan di Libanon.",
			"6": "<sup>6</sup> El a pone serunan di Libanon belenkiá manera bisé i Seru di Sirion manera yu di búfalo.",
			"7": "<sup>7</sup> Bos di SEÑOR ta kòrta kandela,",
			"8": "<sup>8</sup> bos di SEÑOR ta pone mondinan trose, SEÑOR ta sakudí mondi di Kadesh.",
			"9": "<sup>9</sup> SEÑOR su bos ta sakudí pal'i ekel i ta ranka kaska fo'i tronkon. Den su tèmpel tur ta grita: Gloria!",
			"10": "<sup>10</sup> SEÑOR ta manda riba awanan inmenso, E ta manda komo Rei pa semper.",
			"11": "<sup>11</sup> SEÑOR ta duna su pueblo fortalesa, SEÑOR ta dun'é pas i bendishon."
		},
		"30": {
			"1": "<sup>1</sup> Mi ke alsa Bo, SEÑOR, ku a hala mi ariba, Bo no a duna mi enemigunan gustu riba mi.",
			"2": "<sup>2</sup> SEÑOR, mi Dios, den mi ansha mi a sklama na Bo, anto Bo a kura mi.",
			"3": "<sup>3</sup> Bo a lanta mi fo'i den reino di morto, SEÑOR. Ya m'a haña mi den esnan ku ta baha den sepulkro, pero Bo a duna mi bida nobo.",
			"4": "<sup>4</sup> Kanta pa SEÑOR, boso tur ku ta su fielnan, alabá su nòmber santu:",
			"5": "<sup>5</sup> pasobra su rabia ta dura djis un ratu, pero su kariño henter un bida largu. Si yora anochi, mainta tin legria.",
			"6": "<sup>6</sup> Sigur di mi mes mi a yega di bisa: ‘Ami no ta kai, nunka di mi bida!’",
			"7": "<sup>7</sup> Pero, SEÑOR, ta bo grasia a planta mi riba e seru sólido. Ma pareu Bo a skonde bo Kara, mi a keda tolondrá.",
			"8": "<sup>8</sup> SEÑOR, mi a sklama na Bo, mi a pidi Señor tene piedat:",
			"9": "<sup>9</sup> Kiko Bo ta gana si mi muri, kiko si mi baha den sepulkro? Ta stòf lo alabá Bo antó? T'e lo proklamá bo fieldat?",
			"10": "<sup>10</sup> Tende, SEÑOR, tene piedat, Abo sea mi yudansa, SEÑOR!",
			"11": "<sup>11</sup> Bo a kambia mi luto na balia, Bo a kita mi paña di rou, kaba Bo a bisti mi di fiesta.",
			"12": "<sup>12</sup> P'esei mi ta kanta salmo pa Bo sin keda ketu nunka mas. O SEÑOR, mi Dios, mi ke alabá Bo pa semper."
		},
		"31": {
			"1": "<sup>1</sup> Den Bo, SEÑOR, mi ta buska mi refugio, no laga mi keda nunka brongosá. Bo ta hustu, p'esei bin salba mi!",
			"2": "<sup>2</sup> Tende mi, no tarda pa libra mi, sea mi baranka di refugio, un fòrti fuerte pa duna mi skapatorio.",
			"3": "<sup>3</sup> Bo ta mi baranka, mi fòrti; pasobra Bo ta fiel na bo nòmber lo Bo guia mi i pone mi sosegá.",
			"4": "<sup>4</sup> Abo por saka mi for di e trampa ku ketu ketu nan a arma pa kohe mi: no t'Abo ta Esun ku ta mi forsa?",
			"5": "<sup>5</sup> Den bo man mi ta entregá mi spiritu: Bo ta salba mi, SEÑOR, Dios di bèrdat!",
			"6": "<sup>6</sup> Mi ta detestá tur e hendenan ku ta sirbi diosnan falsu i bashí; ami mes ta stèns riba SEÑOR.",
			"7": "<sup>7</sup> Bo bondat ta mi goso i alegria, pasobra Bo a mira mi mizeria i Bo a hasi kaso di mi pena.",
			"8": "<sup>8</sup> Bo no a entregá mi na enemigu, Bo a duna mi espasio pa mi move.",
			"9": "<sup>9</sup> SEÑOR, piedat! Mi ta den pèrtá, mi wowo ta suak di fèrdrit, mi alma, mi kurpa meskos.",
			"10": "<sup>10</sup> Mi bida ta pasa den pena, mi añanan ta bai na kehamentu; den mi mizeria mi a pèrdè tur forsa, mi ta kansá te den mi wesu.",
			"11": "<sup>11</sup> M'a bira mofa di tur mi enemigunan, pa mi bisiñanan pió; mi ta un spantu pa amigunan di kas, ken ku mira mi riba kaya ta hui mi,",
			"12": "<sup>12</sup> lubidá, fo'i kurason, manera un morto, un pida wèrki, tirá afó.",
			"13": "<sup>13</sup> Mi por tende hende kuchikuchi, tur kaminda tin teror; nan ta traha kòmplòt kontra mi, un plan pa kita mi bida.",
			"14": "<sup>14</sup> Ma mi ta konfia riba Bo, SEÑOR, mi ta bisa: ‘Abo ta mi Dios!’",
			"15": "<sup>15</sup> Ta den bo man mi suerte ta, libra mi di e enemigunan ku ta persiguí mi.",
			"16": "<sup>16</sup> Laga bo Kara iluminá bo sirbidó, salba mi pa motibu di bo amor.",
			"17": "<sup>17</sup> SEÑOR, t'Abo mi ta yama, no laga mi kara na bèrgwensa: enkambio brongosá e pekadónan, tapa nan boka den reino di morto.",
			"18": "<sup>18</sup> Laga boka mentiroso keda ketu, e ta papia insolensia ku un bon hende, yen di pretenshon i bofon.",
			"19": "<sup>19</sup> Esta abundante e bondat ta, ku Bo ta warda pa esnan ku respetá Bo, e bondat ku Bo ta prepará den bista di henter humanidat, pa esnan ku ta skonde serka Bo.",
			"20": "<sup>20</sup> Bo ta warda nan, skondí serka Bo, leu di intriganan di hende; Bo ta protegé nan den bo tènt kontra lenganan pleitista.",
			"21": "<sup>21</sup> Bendishoná sea SEÑOR ku a mustra mi su bondat na un manera milagroso, komo si fuera mi tabata biba den un stat, fortifiká ku muraya.",
			"22": "<sup>22</sup> Mi mes tabata pensa den mi ansha: ‘B'a tira mi leu fo'i bo bista’, pero Bo a tende mi súplika, ora m'a grita pidi Bo ousilio.",
			"23": "<sup>23</sup> Stima SEÑOR, boso, su amigunan; SEÑOR ta warda esnan ku ta fiel n'E, ma esnan ku ta aktua sobèrbè E ta laga nan haña nan pago!",
			"24": "<sup>24</sup> Tuma kurashi, sin temor den kurason, boso tur ku ta spera den SEÑOR!"
		},
		"32": {
			"1": "<sup>1</sup> Felis t'esun ku su eror ta pordoná, kende su piká ta tapá.",
			"2": "<sup>2</sup> Felis ta e hende ku SEÑOR no ta tuma su krímen na kuenta, den kende su sintí no tin engaño.",
			"3": "<sup>3</sup> Pasobra miéntras mi no ker a papia, mi kurpa ta'ta pèrdè tur forsa di tantu kehamentu henter dia.",
			"4": "<sup>4</sup> Di dia i anochi bo man tabata pisa duru riba mi; m'a pashimá te den mi manteka di wesu, manera ta higra di solo a kima mi.",
			"5": "<sup>5</sup> Ma mi a konfesá Bo mi piká, mi no a sigui skonde mi maldat; mi di: Laga mi konfesá SEÑOR mi faltanan. Anto B'a kita mi kulpa i piká.",
			"6": "<sup>6</sup> P'esei, laga tur ku ta kere resa na Bo den tempu di ansha; e ora ei awa, maske kuantu e por subi, lo no ta kapas di alkansá nan.",
			"7": "<sup>7</sup> Abo, mi Asilo, ta warda mi di apuro, ta rondoná mi ku gritu di esnan ku ta gosa ku Bo a libra mi.",
			"8": "<sup>8</sup> ‘Lo Mi duna bo instrukshon i lo mustra bo e kaminda ku lo bo tin ku sigui; lo Mi duna bo konseho, Mi no ta pèrdé bo fo'i bista.",
			"9": "<sup>9</sup> No keda manera un kabai, ni manera un mula sin sintí ku tin mester di frena i rienda pa bo por wanta nan stripada, sino nan no ta bini serka bo.’",
			"10": "<sup>10</sup> Hopi sla ta warda pekadónan, ma ken ku konfia den SEÑOR, Dios su amor lo rondon'é.",
			"11": "<sup>11</sup> Keda kontentu: t'É ta SEÑOR! Hubilá pa su motibu, o fielnan; dal gritu di alegria, boso tur ku tin kurason sinsero."
		},
		"33": {
			"1": "<sup>1</sup> Grita kontentu pa SEÑOR, tur su fielnan, kanta su gloria ta pas pa tur bon hende.",
			"2": "<sup>2</sup> Kanta su alabansa ku siter, kanta p'E ku arpa di dies kuèrdè.",
			"3": "<sup>3</sup> Kanta un kantika nobo p'E, laga kuèrdènan zona, alsa bos!",
			"4": "<sup>4</sup> Palabra di SEÑOR ta drechi, bo por stèns riba loke E ta hasi.",
			"5": "<sup>5</sup> E ta gusta hustisia i derecho, henter mundu ta yen di su amor.",
			"6": "<sup>6</sup> Palabra di SEÑOR a krea shelu, rosea di su boka tur su streanan.",
			"7": "<sup>7</sup> E ta warda lamannan den dam i a sera nan fondo den bodega.",
			"8": "<sup>8</sup> Tera henter, teme SEÑOR, tur habitante di mundu, respet'É!",
			"9": "<sup>9</sup> Ún palabra i ata tur kos, ún òrdu i tur kos tabat'ei.",
			"10": "<sup>10</sup> SEÑOR ta bruha propósito di pueblonan, E ta para plannan di nashonnan,",
			"11": "<sup>11</sup> pero plan di SEÑOR t'ei pa semper, su desishonnan pa tur generashon.",
			"12": "<sup>12</sup> Felis t'e pueblo ku su Dios ta SEÑOR, e nashon skohí pa ta di djE.",
			"13": "<sup>13</sup> SEÑOR ta mira abou for di shelu, ta fiha bista riba kada yu di hende.",
			"14": "<sup>14</sup> Fo'i kaminda E ta biba E ta peilu ku atenshon tur habitante di mundu;",
			"15": "<sup>15</sup> t'É a forma kurason di tur hende, di kada un E ta sondia su obranan.",
			"16": "<sup>16</sup> Ningun rei no ta gana djis pa forsa di su ehérsito, un héroe no ta skapa pa su mes forsa brutu.",
			"17": "<sup>17</sup> No konta ku kabai pa bo gana viktoria, su forsa por ta grandi, ma e n' ta salba bo bida.",
			"18": "<sup>18</sup> Kòrda ku bista di SEÑOR ta riba esnan ku respet'É i ku ta konfia firmemente den su amor bondadoso;",
			"19": "<sup>19</sup> E ta esun ku ta libra nan di morto i ku lo salba nan bida den tempu di flakesa.",
			"20": "<sup>20</sup> Nos alma ta warda binimentu di SEÑOR, E ta nos yudansa, E ta nos eskudo.",
			"21": "<sup>21</sup> Sí, nos kurason ta kontentu kunÉ, nos ta pone nos konfiansa den su nòmber santu.",
			"22": "<sup>22</sup> Bo amor i bondat, SEÑOR, keda riba nos, manera nos konfiansa ta firme den Bo."
		},
		"34": {
			"1": "<sup>1</sup> Mi ke alabá SEÑOR tur tempu, su alabansa lo no kita fo'i mi boka.",
			"2": "<sup>2</sup> Mi alma ta gloria den SEÑOR, laga humildenan bin tende i gosa.",
			"3": "<sup>3</sup> Kanta grandesa di SEÑOR huntu ku mi, ban alabá su nòmber tur huntu!",
			"4": "<sup>4</sup> M'a akudí na SEÑOR: El a skucha mi, El a libra mi di tur mi temornan.",
			"5": "<sup>5</sup> Esnan ku fiha riba djE lo bria i nan kara lo no keda na bèrgwensa.",
			"6": "<sup>6</sup> Mira, tabatin un hende pober, el a grita i SEÑOR a skuch'é. El a libr'é for di tur su problemanan.",
			"7": "<sup>7</sup> SEÑOR su angel ta tene kampamentu rònt di nan ku sirbi Dios, pa protegé nan.",
			"8": "<sup>8</sup> Purba i mira ki bon SEÑOR ta, felis t'esun ku ta skonde serka djE.",
			"9": "<sup>9</sup> Teme SEÑOR, boso, hende konsagrá n'E, pasobra esnan ku respet'É nan no tin falta di nada.",
			"10": "<sup>10</sup> Leonnan yòn ta pasa hamber i trafat, ma esnan ku ta buska SEÑOR no ta falta ningun bendishon.",
			"11": "<sup>11</sup> Bini, mi yunan, skucha mi: ami ta bai siña boso kon boso mester teme SEÑOR.",
			"12": "<sup>12</sup> Tin hende ku ke biba hopi tempu, ku ke pasa nan dianan den bon?",
			"13": "<sup>13</sup> Anto warda bo lenga di maldat i bo lepnan di papia mentira.",
			"14": "<sup>14</sup> Hui kos malu, hasi bon, buska pas, trata di gan'é.",
			"15": "<sup>15</sup> Bista di SEÑOR ta riba hustunan, su orea ta atento pa nan gritu.",
			"16": "<sup>16</sup> SEÑOR ta mira malechornan ku mal wowo, pa E kita nan rekuerdo fo'i mundu.",
			"17": "<sup>17</sup> Hustunan ta grita i SEÑOR ta kontestá nan i ta libra nan di tur nan problemanan.",
			"18": "<sup>18</sup> SEÑOR ta serka esnan ku ta kibrá, E ta salba hende abatí.",
			"19": "<sup>19</sup> Un hende hustu ta haña hopi sla, ma SEÑOR ta salb'é di tur esei.",
			"20": "<sup>20</sup> E ta kuida su wesunan tur, pa ningun di nan no kibra.",
			"21": "<sup>21</sup> Maldat ta trese morto pa malbadonan, ken ku odia hende hustu lo pasa su kastigu.",
			"22": "<sup>22</sup> SEÑOR ta salba bida di esnan ku ta sirbiÉ, ken ku skonde serka djE lo no haña kastigu."
		},
		"35": {
			"1": "<sup>1</sup> SEÑOR, bringa kontra esnan ku ta bringa mi, ataká mi atakantenan!",
			"2": "<sup>2</sup> Kohe harnas i eskudo, lanta, bin yuda mi.",
			"3": "<sup>3</sup> Saka lansa i hacha di guera kontra mi enemigunan. Bisa mi: Mi ta bo Salbador!",
			"4": "<sup>4</sup> Brongosá i humiliá tur esnan ku ke kita mi bida; laga esnan ku ke hasi mi daño hala atras yen di bèrgwensa.",
			"5": "<sup>5</sup> Laga nan ta bagas pa bientu, — SEÑOR su angel nan tras; —",
			"6": "<sup>6</sup> nan kaminda sea skur i lag'é slep, — SEÑOR su angel persiguí nan. —",
			"7": "<sup>7</sup> Sin motibu nan a skonde un buraku bou di nan reda pa mi; nan a kob'é pa kohe mi bida sin ningun motibu.",
			"8": "<sup>8</sup> Laga desaster sorprendé nan kada un na un ora inesperá; laga e reda skondí kohe nan i nan mes kai den buraku.",
			"9": "<sup>9</sup> Anto lo mi ta kontentu ku SEÑOR i lo mi gosa su yudansa.",
			"10": "<sup>10</sup> Di henter mi alma lo mi bisa: ‘SEÑOR, ken ta manera Bo? Abo ku ta libra un hende débil di unu mas fuerte kuné, un hende den mesté i un pober di esnan ku ta eksplotá nan.’",
			"11": "<sup>11</sup> Testigunan falsu a lanta puntrando kos ku mi no sa;",
			"12": "<sup>12</sup> nan a tuma bon hasi malu, nan a laga mi sin amparo.",
			"13": "<sup>13</sup> Ami enkambio, ora nan tabata malu, m'a tuma un saku pa bistí; mi a mortifiká mi ku ayuno, m'a resa kada be di nobo.",
			"14": "<sup>14</sup> Komo si fuera pa un amigu o ruman mi tabata kana tristu; manera na luto pa un mama mi a baha kabes.",
			"15": "<sup>15</sup> Ma ora mi a trompeká, nan a gosa i nan a kore bini huntu, bini huntu pa dal mi di gòlpi, nan no a kansa di sara mi;",
			"16": "<sup>16</sup> nan a tèr mi hasi chèrchè di mi, a kou djente kontra mi.",
			"17": "<sup>17</sup> Kuantu tempu mas, Señor, Bo ta djis para mira? Salba mi bida, loke sobra di mi, di furia feros dje leonnan;",
			"18": "<sup>18</sup> lo mi gaba Bo den gran asamblea, i alabá Bo dilant'i multitut.",
			"19": "<sup>19</sup> No laga mi enemigunan falsu tuma gustu riba mi, ni esnan ku ta odia mi sin motibu kinipí wowo ku otro.",
			"20": "<sup>20</sup> Nan no ta papia asuntunan di pas; nan plannan traishonero ta kontra hendenan ketu den pais.",
			"21": "<sup>21</sup> Nan ta alsa bos kontra mi i ta bisa: ‘Esta nò! Nos mes wowo a mira awor!’",
			"22": "<sup>22</sup> T'Abo a mira, SEÑOR, no keda ketu, no keda leu fo'i mi, Señor!",
			"23": "<sup>23</sup> Lanta pa mi haña mi derecho, Señor mi Dios, pleita mi kaso.",
			"24": "<sup>24</sup> Abo husga mi segun bo hustisia, o SEÑOR, mi Dios, pa nan no tuma gustu riba mi.",
			"25": "<sup>25</sup> No laga nan pensa den nan mes: ‘Esta bon! Nos a logra!’ i no bisa: ‘Ata nos a gulié!’",
			"26": "<sup>26</sup> Laga esnan ku ta gosa mi desgrasia haña bèrgwensa i bira blek; mare esnan ku a alsa bos kontra mi keda tapá ku bèrgwensa i konfushon.",
			"27": "<sup>27</sup> Ma mare esnan ku ke mira mi viktoria grita di alegria i ta kontentu, bisando kada be: ‘SEÑOR ta grandi! E ke pa tin pas pa su sirbiente.’",
			"28": "<sup>28</sup> Lo mi n' tin boka pa kanta bo hustisia i pa alabá Bo henter dia."
		},
		"36": {
			"1": "<sup>1</sup> Piká ta kombersá ku pekadó den profundidat di su ser; e no ta kai ariba mes ku hende mester tin rèspèt pa Dios.",
			"2": "<sup>2</sup> Piká ta kalanch'é asina tantu ku e n' por mira su kulpa ni odi'é.",
			"3": "<sup>3</sup> Loke e ta papia ta falsu, blo mentira, el a stòp di ta huisioso i hasi bon.",
			"4": "<sup>4</sup> Drumí na kama e ta studia maldat, su pia ta pegá den mal kaminda, e n' ta ria pa hasi kos malu.",
			"5": "<sup>5</sup> Ma bo amor, SEÑOR, ta yega te na shelu, bo fieldat ta mas altu ku nubia;",
			"6": "<sup>6</sup> bo hustisia parse serunan masivo, bo huisionan fondo di laman.",
			"7": "<sup>7</sup> Bo ta kuida hende i bestia: esta presioso, SEÑOR, ta bo bondat! Hende ta skonde den sombra di bo alanan.",
			"8": "<sup>8</sup> Nan ta disfrutá di e abundansia di bo kas, Bo ta laga nan bebe na riu di bo delisianan.",
			"9": "<sup>9</sup> Pasobra serka Bo tin e fuente di bida, den bo lus nos ta mira tur lus.",
			"10": "<sup>10</sup> Sigui mustra bo amor na esnan ku konosé Bo, bo hustisia na esnan ku ta di bon boluntat.",
			"11": "<sup>11</sup> No laga pia di orguyosonan trapa mi, ni man di pekadónan menasá mi.",
			"12": "<sup>12</sup> Ata, malechornan ya a kai, tumbá abou nan no por lanta mas!"
		},
		"37": {
			"1": "<sup>1</sup> No kunsumí ku pekadónan, no kudishá malechornan!",
			"2": "<sup>2</sup> Nan ta seka lihé manera yerba, ta marchitá manera beu di kunuku.",
			"3": "<sup>3</sup> Konfia den SEÑOR, hasi bon, habitá tera i keda fiel.",
			"4": "<sup>4</sup> Buska bo goso den SEÑOR i l'E duna bo tur loke bo kurason por deseá.",
			"5": "<sup>5</sup> Pone bo bida den man di SEÑOR, konfia den djE: lo E aktua.",
			"6": "<sup>6</sup> Lo E pone bo hustisia bria manera dia kla i bo derecho manera lus di mèrdia.",
			"7": "<sup>7</sup> Warda trankil loke SEÑOR lo hasi, sigui sper'É: E ta yuda. No kunsumí ku un hende ku tin éksito, e hòmber ku ta traha ku intriga.",
			"8": "<sup>8</sup> Stòp di rabia, laga tur furia, no kunsumí, esei ta daña tur asuntu.",
			"9": "<sup>9</sup> Pasobra Dios lo eksterminá malechornan, ma esnan ku konfia den SEÑOR, ta nan lo poseé e Tera.",
			"10": "<sup>10</sup> Un ratu i malbado a kaba, no buska su sitio, e n' t'ei mas.",
			"11": "<sup>11</sup> Enkambio, hende humilde lo bira doño di e Tera pa semper i lo gosa di un pas kompleto.",
			"12": "<sup>12</sup> Pekadó ta konspirá kontra hustu, e ta kou djente kontra nan.",
			"13": "<sup>13</sup> Ma Señor ta harié pasobra E sa, ku su ora ta serka di yega.",
			"14": "<sup>14</sup> Pekadónan a saka nan spada, ya nan a span nan bog pa tumba hende pober i humilde, pa mata tur hende birtuoso.",
			"15": "<sup>15</sup> Pero nan spada lo bora nan mes kurason i nan bognan lo kibra na wèrki.",
			"16": "<sup>16</sup> E poko ku bon hende tin bal mas ku e rikesa enorme di mal hende.",
			"17": "<sup>17</sup> Pasobra Dios lo kibra brasa di malbadonan, ma SEÑOR lo sostené hende hustu.",
			"18": "<sup>18</sup> SEÑOR ta kuida bida di bon hende, e Tera ku nan a heredá lo keda di nan pa semper;",
			"19": "<sup>19</sup> den mal tempu nan lo no ta konfundí, den mizeria di hamber nan lo tin basta.",
			"20": "<sup>20</sup> Ma pekadónan sí lo peresé, SEÑOR su enemigunan lo keda manera bunitesa di kunuku: ta bai nan ta bai na huma.",
			"21": "<sup>21</sup> Pekadó ta fia plaka di hende, pero e no ta duna bèk; hende hustu tin heful i ta man lòs.",
			"22": "<sup>22</sup> Esnan bendishoná pa SEÑOR ta nan lo poseé e Tera; esnan maldishoná pa SEÑOR, lo E kaba ku nan kompletamente.",
			"23": "<sup>23</sup> SEÑOR ta guia un hende su pasonan, ora E gusta su kondukta.",
			"24": "<sup>24</sup> Si akaso e trompeká, e no ta kai, SEÑOR ta ten'é na su man.",
			"25": "<sup>25</sup> Mi ta'ta mucha i awor mi ta bieu, ma mi no a mira nunka di mi bida ku un hende hustu a keda bandoná, ni ku su yunan mester kana pidi pan;",
			"26": "<sup>26</sup> tur ora e tin pena di otronan, ta para kla pa fia hende plaka: su desendensia lo haña bendishon.",
			"27": "<sup>27</sup> Evitá maldat, hasi bon, lo bo no falta un lugá pa bo biba;",
			"28": "<sup>28</sup> SEÑOR ta defendé derecho i lo no bandoná su fielnan. SEÑOR ta warda nan pa semper, ma E ta kaba ku rasa di mal hende.",
			"29": "<sup>29</sup> Hende hustu lo poseé e Tera i lo biba pa semper den dje.",
			"30": "<sup>30</sup> For di boka di un hende bondadoso ta sali palabranan sabí, su lenga ta papia kos drechi.",
			"31": "<sup>31</sup> E ta karga Lei di Dios den kurason, su pasonan lo no tambaliá.",
			"32": "<sup>32</sup> Pekadó ta wak un hende hustu i ta buska moda di mat'é.",
			"33": "<sup>33</sup> SEÑOR no ta entreg'é den su man, E no ke pa akus'é ni konden'é.",
			"34": "<sup>34</sup> Konfia SEÑOR i sigui su kaminda, anto lo E duna bo honor i lo hasi bo doño di e Tera; lo bo mira malechornan destruí.",
			"35": "<sup>35</sup> Mi a mira un pekadó, un tirano, bon plantá manera un palu ku a bona.",
			"36": "<sup>36</sup> Despues m'a pasa — el a bai, m'a busk'é — mi no por a hañ'é mas.",
			"37": "<sup>37</sup> Wak hende hustu, opservá hende drechi: hende di pas tin porvenir.",
			"38": "<sup>38</sup> Ma kriminalnan lo ta tur destruí, rasa di malbadonan lo kaba.",
			"39": "<sup>39</sup> SEÑOR ta Esun ku ta salba hende hustu, E ta nan fòrti den tempu difísil.",
			"40": "<sup>40</sup> SEÑOR ta yuda nan pa nan skapa, ta libra nan di pekadónan, salba nan, pasobra serka djE ta nan refugio."
		},
		"38": {
			"1": "<sup>1</sup> SEÑOR, no kastigá mi den bo rabia, ai, no suta mi den bo furia!",
			"2": "<sup>2</sup> Bo flechanan a pega den mi kurpa, bo man a kai pisá riba mi.",
			"3": "<sup>3</sup> No tin parti sin herida na mi kurpa, pa motibu di bo ira kontra mi; no a keda mi ningun wesu sano despues ku mi a hasi piká.",
			"4": "<sup>4</sup> Mi kulpa a subi pasa riba mi kabes, manera un peso fuera di mi forsa.",
			"5": "<sup>5</sup> Mi heridanan ta hole i ta putri, debí na mi lokura.",
			"6": "<sup>6</sup> Mi ta kana doblá, kabes abou, henter dia mi ta kana na luto.",
			"7": "<sup>7</sup> Mi sintura ta kima di keintura no a sobra mi ningun parti hinté.",
			"8": "<sup>8</sup> Mi kurpa ta kibrá i rendí, mi ta grita yora di doló, di tantu batiment'i kurason.",
			"9": "<sup>9</sup> Señor, Bo konosé tur mi anhelo, Bo no ta ignorá mi kehonan.",
			"10": "<sup>10</sup> Mi kurason ta bati, forsa a bai, asta lus di mi wowo a kita.",
			"11": "<sup>11</sup> Mi amigunan i mi konosínan ta keda para leu for di mi plaga, mi famia ta keda na un distansia.",
			"12": "<sup>12</sup> Esnan ku ke kita mi bida a pone un trampa pa mi; esnan ku ke mi malu tur ta bisa ku nan ke kousa mi un desgrasia, henter dia nan ta plania traishon.",
			"13": "<sup>13</sup> Ma mi ta hasi surdu, mi n' ke tende, manera un muda mi n' ta habri mi boka.",
			"14": "<sup>14</sup> Mi ta manera un hende ku n' ta tende, un hende sin defensa na su boka.",
			"15": "<sup>15</sup> Tur mi speransa, SEÑOR, ta den Bo, den bo kontesta, mi Señor i mi Dios.",
			"16": "<sup>16</sup> Mi ta pensa: No laga nan hari mi ni kanta gloria, si mi trompeká.",
			"17": "<sup>17</sup> Pasobra mi ta serka di kai, mi pena ta mi úniko kompaño.",
			"18": "<sup>18</sup> Mi ke konfesá mi kulpa, mi ta flihí debí na mi piká.",
			"19": "<sup>19</sup> Mi enemigunan ta bibu, poderoso, hopi ta esnan ku ta odia mi mal odiá,",
			"20": "<sup>20</sup> ku ta paga bondat ku maldat i ku atake mi afan pa hasi bon.",
			"21": "<sup>21</sup> No bandoná mi, SEÑOR, mi Dios, no keda leu fo'i mi!",
			"22": "<sup>22</sup> Hasi lihé, bin yuda mi, mi Señor, mi salbashon!"
		},
		"39": {
			"1": "<sup>1</sup> Mi di: Laga mi warda mi kurpa pa mi no hasi piká ku mi lenga; mi ke bisti mi boka un bosal, tanten ku tin malbado mi dilanti.",
			"2": "<sup>2</sup> Mi a keda ketu, resigná, mi a wanta mas ku ta'ta bon, ma mi doló a bira mas pisá.",
			"3": "<sup>3</sup> Mi kurason tabata kima den mi pechu, ku m'a pensa un kos — kandela; te ku mi lenga a lòs i m'a bisa:",
			"4": "<sup>4</sup> ‘SEÑOR, laga mi sa mi fin, kuantu dia mas mi tin di bida; laga mi sa kon pasahero mi ta.",
			"5": "<sup>5</sup> Esta kòrtiku Bo a hasi mi dianan, mi bida no ta nada den bo bista, hende bibu no ta mas ku un rosea;",
			"6": "<sup>6</sup> hende ta pasa manera un sombra, tur su anshamentu ta pòrnada; e ta montoná semper mas tantu, pero e no sa ta pa ken.",
			"7": "<sup>7</sup> Señor, kiko mi spera awor? Ta den Bo mi a pone mi speransa.",
			"8": "<sup>8</sup> Libra mi di tur mi pikánan, no laga un loko tuma mi hasi kèns.",
			"9": "<sup>9</sup> Mi ta ketu, mi n' ta habri mi boka, n' ta bo man a hasi tur esei?",
			"10": "<sup>10</sup> Kita bo kastigu fo'i mi, mi ta rendí pa gòlpi di bo man.",
			"11": "<sup>11</sup> Kastigando kulpa di hende Bo ta dun'é skremènt; manera mòt Bo ta kome su ilushon; hende no ta mas ku un rosea.",
			"12": "<sup>12</sup> SEÑOR, skucha mi orashon, hasi kaso di mi gritu di ousilio; no keda surdu pa mi kehonan. Mi no ta un wéspet serka Bo? Ta serka Bo mi ta biba, manera ántes ayá tur mi grandinan.",
			"13": "<sup>13</sup> Kita bo bista severo fo'i mi, laga mi bolbe hala rosea promé ku mi bai i lo n' t'ei mas.’"
		},
		"40": {
			"1": "<sup>1</sup> Mi a spera, spera so den SEÑOR, El a drei mira mi i tende mi gritu di ousilio.",
			"2": "<sup>2</sup> El a saka mi for di e pos fatal, for di lodo di e tanki. Riba baranka El a pone mi pia laga mi bai ku paso firme.",
			"3": "<sup>3</sup> El a pone un kanto nobo na mi boka, un himno pa nos Dios. Ku hopi hende por mir'é ku rèspèt i konfia den SEÑOR!",
			"4": "<sup>4</sup> Felis ta e hende ku ta konfia firmemente den SEÑOR, ku no ta anda ku sobèrbènan, ku hende pèrdí den nan mentiranan.",
			"5": "<sup>5</sup> Esta hopi milager Bo a hasi, SEÑOR, mi Dios! Hopi plan Bo a traha pa nos: hende no por igualá Bo. Si mester papia i konta di nan, nan ta mas ku mi por menta.",
			"6": "<sup>6</sup> Bo no gusta sakrifisio ni ofrenda, ma Bo a habri mi orea; Bo no ke bestia kimá riba altá ni sakrifisio di pordon.",
			"7": "<sup>7</sup> E ora ei m'a bisa: ‘Ata mi akí! Den bo buki ta skibí tokante mi:",
			"8": "<sup>8</sup> Hasi bó boluntat, o mi Dios, esei ta mi plaser, i bo lei ta grabá den mi.’",
			"9": "<sup>9</sup> Den gran reunion di bo pueblo m'a proklamá ku Bo ta hustu; mi no a tene mi boka será, SEÑOR, Bo mes sa!",
			"10": "<sup>10</sup> Mi no a tene bo hustisia sekreto, mi a konta bo fieldat i salbashon; mi no a skonde bo bondat i bèrdat den gran reunion di bo fielnan.",
			"11": "<sup>11</sup> SEÑOR, nunka Bo n' ta keda sin duna mi bo mizerikòrdia; semper bo bondat i fieldat lo warda mi di peliger.",
			"12": "<sup>12</sup> Tantu desgrasia a agobiá mi ku mi n' por konta nan mas; mi pikánan ta blo persiguí mi, mi n' por mira nada otro; nan ta mas hopi ku kabei di mi kabes, mi kurason a kai.",
			"13": "<sup>13</sup> SEÑOR, por fabor, libra mi, hasi lihé, SEÑOR, yuda mi.",
			"14": "<sup>14</sup> Brongosá i humiliá e hendenan ku ke kaba ku mi bida; laga nan ku ke mira mi desgrasia hala atras yen di bèrgwensa;",
			"15": "<sup>15</sup> laga esnan ku ta bisa mi: ‘Drechi pa bo!’ pèrdè abla di bèrgwensa.",
			"16": "<sup>16</sup> Mare esnan ku ta buska Bo por gosa i alegrá den Bo; laga esun ku deseá pa Bo salb'é bisa: ‘SEÑOR ta grandi!’",
			"17": "<sup>17</sup> Ma ami, ku ta pober, mizerabel, Señor, kòrda riba mi! Bo ta mi yudansa i Salbador, no tarda, mi Dios!"
		},
		"41": {
			"1": "<sup>1</sup> Felis ta esun ku ta kòrda riba pobernan: si kos ta malu p'e, Dios lo yud'é.",
			"2": "<sup>2</sup> SEÑOR ta ward'é, ta dun'é bida, lo e ta felis den su pais; ai, no laga enemigu hasi wega kuné!",
			"3": "<sup>3</sup> SEÑOR ta sosten'é riba su kama di malu su enfermedat lo E kambia na salú.",
			"4": "<sup>4</sup> Mi di: ‘SEÑOR, ai tene piedat, kura mi, maske mi a peka kontra Bo!",
			"5": "<sup>5</sup> Mi enemigunan ke pa kos bai malu ku mi: “Ki dia lo e muri i l'e ta lubidá?” ’",
			"6": "<sup>6</sup> I si un bin mira mi, e ta papia ko'i trastu, su kurason ta loko pa tende mal nobo; pareu e sali pafó e ta plam'é riba kaya.",
			"7": "<sup>7</sup> Esnan ku ta odia mi ta kuchikuchi riba mi, kosnan di mas malu nan ta pensa di mi:",
			"8": "<sup>8</sup> ‘Un malesa mortal a kohe su kurpa, drumí na kama asina e no ta lanta mas.’",
			"9": "<sup>9</sup> Asta mi amigu ku mi a duna mi konfiansa i ku m'a parti mi pan kuné, a bira kontra mi.",
			"10": "<sup>10</sup> Ma Abo, SEÑOR, mustra mi kompashon, lanta mi, anto e dia ei lo mi haña nan!",
			"11": "<sup>11</sup> Asina so lo mi sa ku Bo ta stima mi: ku Bo n' ta laga mi enemigunan kanta viktoria!",
			"12": "<sup>12</sup> Ma ami, inosente, lo Bo sostené mi i mantené mi pa semper dilanti di bo kara.",
			"13": "<sup>13</sup> Bendishoná sea SEÑOR, Dios di Israel, den tur siglo di siglo. Amèn, sí, amèn!"
		},
		"42": {
			"1": "<sup>1</sup> Manera un biná ta anhelá koriente di awa, asina mi alma ta anhelá Bo, Abo, mi Dios!",
			"2": "<sup>2</sup> Mi alma tin set di Dios, di Dios bibu. Ki dia mi por bai i lo mi mira kara di Dios?",
			"3": "<sup>3</sup> Mi lágrimanan so ta mi kuminda di dia i anochi, miéntras nan ta puntra henter dia: ‘Unda bo Dios ta?’",
			"4": "<sup>4</sup> Awa ta yena mi wowo ora mi kòrda kon mi tabata kana dilanti bayendo kas di Dios ku gritu di alegria i alabansa, e muchedumbre tur di fiesta.",
			"5": "<sup>5</sup> Mi alma, di kon bo ta flihí i bo ta keha den mi? Konfia den Dios! Lo mi bolbe alab'É, mi Salbador i mi Dios!",
			"6": "<sup>6</sup> Mi alma den mi ta tumbá, p'esei mi ta kòrda Bo fo'i den tera di Yordan i Seru di Hermon i for di Seru Abou.",
			"7": "<sup>7</sup> Wow'i awa un ta grita otro, borotando den barika di baranka. Bo remolinonan di awa i ola a pasa riba mi.",
			"8": "<sup>8</sup> Den dia Dios ta mustra su amor, anochi mi kanto ta p'E, ún alabansa na e Dios di mi bida.",
			"9": "<sup>9</sup> Mi ta bisa Dios: ‘Mi Baranka, di kon B'a lubidá mi? Di kon mi ta kana tur tristu, hostigá pa mi enemigu?’",
			"10": "<sup>10</sup> Ku gritu ku ta garna mi wesunan enemigu ta ultrahá mi, miéntras nan ta puntra henter dia: ‘Unda bo Dios ta?’",
			"11": "<sup>11</sup> Mi alma, di kon bo ta flihí, i bo ta keha den mi? Konfia den Dios! Lo mi bolbe alab'É, mi Salbador i mi Dios!"
		},
		"43": {
			"1": "<sup>1</sup> Defendé mi, mi Dios, pleita mi kousa kontra un pueblo infiel. Libra mi di hende ku ta buska blo traishon i maldat.",
			"2": "<sup>2</sup> Abo, mi Dios, ta mi refugio, di kon B'a bandoná mi? Di kon mi ta kana tur tristu, hostigá pa mi enemigu?",
			"3": "<sup>3</sup> Manda mi bo lus i bo bèrdat, ta nan lo guia mi hiba mi na bo seru santu, na bo lugá di biba.",
			"4": "<sup>4</sup> Ei lo mi bai na altá di Dios, Dios, mi alegria i mi goso. Lo mi kanta i toka arpa pa Bo, o Dios, ku ta mi Dios.",
			"5": "<sup>5</sup> Mi alma, di kon bo ta flihí i bo ta keha den mi? Konfia den Dios! Lo mi bolbe alab'É, mi Salbador i mi Dios!"
		},
		"44": {
			"1": "<sup>1</sup> O Dios, ku nos mes orea nos a tende, nos antepasadonan a konta nos di dje: di loke Bo a laga sosodé den nan dianan, ten di nan ten, ku bo propio man.",
			"2": "<sup>2</sup> Pa por a planta nán Bo a plama paganonan i pa laga nan krese Bo a plèchè nashonnan.",
			"3": "<sup>3</sup> Pasobra no ta pa nan spada nan a haña e tera, no ta nan brasa a duna nan viktoria, sino bo man drechi, bo brasa, bo presensia radiante, pasobra nan a kai na bo grasia.",
			"4": "<sup>4</sup> Abo, mi Rei i mi Dios, Bo ta Esun ku ta pone Yakob gana viktoria;",
			"5": "<sup>5</sup> ku bo yudansa nos ta tumba esnan ku ataká nos, den bo nòmber nos ta trapa esnan ku provoká nos.",
			"6": "<sup>6</sup> Pasobra mi konfiansa no ta den mi flechanan, no ta mi spada ta trese mi viktoria;",
			"7": "<sup>7</sup> Abo so a libra nos fo'i nos enemigunan, Abo a brongosá esnan ku ke nos malu.",
			"8": "<sup>8</sup> Nos a duna gloria na Dios tur ora bai i nos ke alabá bo nòmber sin fin.",
			"9": "<sup>9</sup> Ma awor B'a rechasá nos, pone nos na bèrgwensa, Bo no ta sali mas na kabes di nos trupanan.",
			"10": "<sup>10</sup> Bo a laga nos hui dilanti dje enemigunan, nos atversarionan a hasi sakeo na nan smak.",
			"11": "<sup>11</sup> B'a entregá nos pa mata manera karné i a plama nos meimei di pueblonan pagano.",
			"12": "<sup>12</sup> Bo a bende bo pueblo na preis di ganga, e ganashi no a rende muchu pa Bo.",
			"13": "<sup>13</sup> Bo a hasi nos bira bofon di nos bisiñanan, bochorno i insulto di tur hende rònt di nos.",
			"14": "<sup>14</sup> Bo ta pone nos na boka di pueblonan pagano, Bo ta pone nashonnan traha kara pa nos.",
			"15": "<sup>15</sup> Henter dia mi tin mi deshonor mi dilanti, mi por tapa mi kara di bèrgwensa",
			"16": "<sup>16</sup> ora mi tende nan ta chèrchè i insultá mi i mi mira nan mirada di odio i vengansa.",
			"17": "<sup>17</sup> Tur e kosnan ei ta pasa nos i sinembargo nos no a lubidá Bo ni a kibra bo Aliansa.",
			"18": "<sup>18</sup> Nos no a pensa nunka di bai bira lomba pa Bo, nos pia no a kita for di bo kaminda.",
			"19": "<sup>19</sup> Tòg Bo a garna nos meimei di chakalnan i Bo a laga nos atras den skuridat di mas teribel.",
			"20": "<sup>20</sup> Si akaso nos por a lubidá SEÑOR su nòmber i por a hisa nos man na un otro dios,",
			"21": "<sup>21</sup> akaso Dios lo no a ripará esei? E no sa sekretonan skondí den kurason?",
			"22": "<sup>22</sup> Pa bo kousa nan ta mata nos tur dia bai i nan ta trata nos manera karné pa mata.",
			"23": "<sup>23</sup> Spièrta, Señor! Pakiko Bo ta drumi? Lanta! No rechasá nos pa semper!",
			"24": "<sup>24</sup> Pakiko Bo ta skonde bo Kara pa nos, pakiko lubidá nos mizeria i opreshon?",
			"25": "<sup>25</sup> Nos kurason a kai, at'é den stòf, nos kurpa ta pega den tera.",
			"26": "<sup>26</sup> Lanta! Bin yuda nos, salba nos pa motibu di bo amor!"
		},
		"45": {
			"1": "<sup>1</sup> Mi kurason ta vibra di palabranan bunita, mi ta resitá mi poesia pa rei, mi lenga parse pèn di un bon eskritor.",
			"2": "<sup>2</sup> Bo ta mas bunita ku tur yu di mama, palabranan grasioso ta brota fo'i bo boka: t'asina Dios su bendishon ta ku bo pa semper.",
			"3": "<sup>3</sup> Faha bo spada, o héroe, mar'é na bo sintura, tur na gala i splendor; sali bai bringa viktorioso pa kousa di bèrdat i hustisia klemente. Arma bo bog, bo man drechi hasi kosnan spantoso.",
			"5": "<sup>5</sup> Bo flechanan ta skèrpi i, ku nashonnan na bo pia, nan lo bora kurason di enemigunan di rei.",
			"6": "<sup>6</sup> Bo trono, manera di Dios, t'ei pa semper, bo sèpter real ta un sèpter di hustisia.",
			"7": "<sup>7</sup> Bo ta stima hustisia i ta odia maldat. P'esei Dios, bo Dios, a konsagrá bo ku zeta, señal di alegria, mas ku tur bo kompañeronan.",
			"8": "<sup>8</sup> Bo bistínan ta fragante di áloe, mira i kasia; muzik di kuèrdè ta kontra bo fo'i palasio di ivor.",
			"9": "<sup>9</sup> Denter di damanan di korte tin prinsesa, na bo man drechi bo esposa, dòrná ku oro di Ofir.",
			"10": "<sup>10</sup> Skucha, mi yu, mira akí, paga tinu: no kòrda mas riba bo pueblo i kas di bo tata.",
			"11": "<sup>11</sup> Awor laga bo beyesa lanta amor di rei, E ta bo señor! Dun'é homenahe!",
			"12": "<sup>12</sup> Siudat di Tiro lo bini ku regalo, esnan mas riku di pueblo lo ke gana bo fabor.",
			"13": "<sup>13</sup> Ainda den su kamber e prinsesa ta lusi, su bistí ta hilá di brokat di oro.",
			"14": "<sup>14</sup> Den bistí multikoló nan ta hib'é serka rei; siguí pa damanan di honor, su amiganan, tur ta eskoltá te serka bo. Bou di gritu di entusiasmo, ku gran legria, nan ta drenta den palasio di rei.",
			"16": "<sup>16</sup> Bo yunan, o rei, lo tuma e puesto di bo grandinan. Lo bo nombra nan prínsipe den henter e pais.",
			"17": "<sup>17</sup> Mi ke plama bo fama serka tur generashon, pa nashonnan alabá Bo pa tur eternidat."
		},
		"46": {
			"1": "<sup>1</sup> Dios ta nos refugio, E ta nos fortalesa, El a resultá un yudador den mesté.",
			"2": "<sup>2</sup> P'esei nos no tin miedu, maske tera por tembla, òf serunan hundi den fondo di laman;",
			"3": "<sup>3</sup> maske awa di laman por ronka i skuma òf serunan krak pa su forsa tumultuoso. (SEÑOR di universo — E ta ku nos. Dios di Yakob ta un fòrti pa nos.)",
			"4": "<sup>4</sup> Brasanan di un riu ta alegrá siudat di Dios, e bibá di mas santu di Dios Altísimo.",
			"5": "<sup>5</sup> Dios ta meimei di dje, e no por tambaliá, Dios ta yud'é ora di dia ta habri.",
			"6": "<sup>6</sup> Pueblonan a rabia, reinonan a lanta: E ta alsa su bos i tera ta krem.",
			"7": "<sup>7</sup> SEÑOR di universo — E ta ku nos. Dios di Yakob ta un fòrti pa nos.",
			"8": "<sup>8</sup> Boso bin mira SEÑOR su obranan, e kosnan tremendo k'El a hasi riba tera.",
			"9": "<sup>9</sup> E ta kaba ku guera tur kaminda riba mundu. E ta kibra bog, ta plama lansa na wèrki i garoshinan di guera E ta pega na kandela.",
			"10": "<sup>10</sup> ‘Laga para i kòrda ku Ami ta Dios, alsá riba pueblonan, alsá riba tera.’",
			"11": "<sup>11</sup> SEÑOR di universo — E ta ku nos. Dios di Yakob ta un fòrti pa nos."
		},
		"47": {
			"1": "<sup>1</sup> Pueblonan tur, bati man, aklamá Dios ku gritu di legria.",
			"2": "<sup>2</sup> Esta temibel SEÑOR ta, Esun altísimo, un gran Rei riba mundu henter!",
			"3": "<sup>3</sup> El a pone pueblonan bou 'i nos i a buta nashonnan na nos pia.",
			"4": "<sup>4</sup> T'É a skohe nos patria pa nos, nos ta orguyoso di dje, nos, e pueblo di Yakob ku E ta stima.",
			"5": "<sup>5</sup> Dios a subi bou di gritu di húbilo, subi trono ku toká di tròmpèt.",
			"6": "<sup>6</sup> Kanta salmo pa Dios, toka arpa, kanta salmo pa nos Rei, kanta p'E!",
			"7": "<sup>7</sup> Pasobra Dios ta Rei di henter mundu, kanta p'E ku tur boso saber!",
			"8": "<sup>8</sup> Dios ta Rei di nashonnan, E ta sintá riba su trono sagrado.",
			"9": "<sup>9</sup> Noblesa di pueblonan a uni ku pueblo di Dios di Abraham; poderosonan di mundu ta di Dios, Esun ku ta alsá riba tur."
		},
		"48": {
			"1": "<sup>1</sup> SEÑOR ta grandi, digno di alabansa den siudat di nos Dios,",
			"2": "<sup>2</sup> su seru santu — altura bunita, alegria pa henter mundu! — Seru di Sion, paradero dibino, siudat di e gran Rei.",
			"3": "<sup>3</sup> Dios mes a resultá un baluarte denter di su fòrtinan.",
			"4": "<sup>4</sup> Pasobra mira, reinan a uni pa sali huntu kontra dje;",
			"5": "<sup>5</sup> sobresaltá pa su bista nan a kore bai spantá.",
			"6": "<sup>6</sup> Un temblamentu a kohe nan kurpa, manera ansha di un muhé na parto,",
			"7": "<sup>7</sup> o manera un orkan di pariba ku ta splèndu barkunan di Tarsis.",
			"8": "<sup>8</sup> Tur loke nos a tende nos a mira den siudat di SEÑOR di universo, den siudat di nos Dios: Dios a estables'é pa semper!",
			"9": "<sup>9</sup> Nos a rekordá bo fabornan, o Dios, paden di bo tèmpel.",
			"10": "<sup>10</sup> Manera bo fama, Dios, bo alabansa ta yega te na skinanan di mundu. Loke ta sali di bo man ta hustu.",
			"11": "<sup>11</sup> Laga Seru di Sion ta kontentu i siudatnan di Huda kanta gloria di bo desishonnan hustu.",
			"12": "<sup>12</sup> Kana pasa rònt di Sion i konta e torennan ku e tin;",
			"13": "<sup>13</sup> paga atenshon na su murayanan, ripará su fòrtinan i konta na tur generashon ku ta bini:",
			"14": "<sup>14</sup> ‘Mira, asina Dios ta, nos Dios den tur eternidat. E ta nos guia eternamente!’"
		},
		"49": {
			"1": "<sup>1</sup> Tende un kos akí, tur pueblo, boso skucha, habitantenan di mundu,",
			"2": "<sup>2</sup> hende di pueblo i notabelnan, riku i pober, sin distinshon.",
			"3": "<sup>3</sup> Sabiduria mi boka ta bai papia, mi kurason ta studia kos huisioso.",
			"4": "<sup>4</sup> Lo mi paga atenshon na un proverbio, lo mi habri mi sekreto ku arpa.",
			"5": "<sup>5</sup> Pakiko kibra mi kabes si kos ta malu pa mi i mi haña mi rondoná di enemigu malbado,",
			"6": "<sup>6</sup> ku ta pone nan konfiansa solamente den plaka i ta broma ku tur nan rikesanan inmenso?",
			"7": "<sup>7</sup> Ku esei hende no por kumpra su kurpa liber, ni paga Dios e preis pa salba su bida.",
			"8": "<sup>8</sup> Sí, muchu altu ta e preis pa su bida, plaka pa pag'é nunka lo no yega.",
			"9": "<sup>9</sup> Akaso un hende por sigui biba semper di moda ku nunka l'e no mira su graf?",
			"10": "<sup>10</sup> Ta bisto ku hende sabí mester muri, bobo i loko pareu ta peresé: nan tin ku laga nan rikesa pa otronan.",
			"11": "<sup>11</sup> Pa tur eternidat nan graf ta nan kas, nan paradero for di un generashon te na otro: anto nan ta hende ku a duna tera nan nòmber!",
			"12": "<sup>12</sup> Hende ku su luho no ta dura, e ta kaba meskos ku kualke animal.",
			"13": "<sup>13</sup> T'asina ta bai ku ken ku tin idea, t'asina ta bai ku ken ku hasi grandi:",
			"14": "<sup>14</sup> Manera un tou di karné nan ta hundi den abismo — Lamuèrtè ta shi nan komo wardadó — nan ta kana derechitu bai nan graf; nan aparensia pokopoko ta blikia i reino di morto lo sirbi nan pa kas.",
			"15": "<sup>15</sup> Ma ami, Dios lo salba mi fo'i gara di morto, lo E tuma mi serka djE.",
			"16": "<sup>16</sup> No kibra kabes ora un hende bira riku, ora luho di su kas ta bira semper mas grandi:",
			"17": "<sup>17</sup> dia ku e muri e no por bai ku nada, su rikesa no ta sigui su tras bai den graf.",
			"18": "<sup>18</sup> Maske na bida e ta yama su mes fortuná i nan yam'é pabien pasobra e ta den bon,",
			"19": "<sup>19</sup> tòg lo e djòin tur su antepasadonan ku hamas i nunka lo no mira lus di dia.",
			"20": "<sup>20</sup> Hende ku su luho, ma sin komprondementu, ta kaba meskos ku kualke animal."
		},
		"50": {
			"1": "<sup>1</sup> Dios di diosnan, SEÑOR, ta papia, ta yama mundu for di ost te wèst.",
			"2": "<sup>2</sup> Dios ta resplandesé for di Sion, e siudat di perfekto bunitesa.",
			"3": "<sup>3</sup> Nos Dios ta bini, lo E no keda ketu; dilant'i djE tin un kandela golos, rònt di djE un tempestat violento.",
			"4": "<sup>4</sup> E ta grita bisa shelu ayariba i tera, pa nan husga su pueblo:",
			"5": "<sup>5</sup> ‘Trese tur mi fielnan huntu pa Mi, nan ku a sera e Aliansa ku Mi, ofresiendo sakrifisionan na Mi.’",
			"6": "<sup>6</sup> Shelu ta anunsiá ku E ta hustu, ku Dios, E mes, ta bin husga.",
			"7": "<sup>7</sup> ‘Skucha, mi pueblo, pa Mi papia ku bo i testiguá kontra bo, Israel! Ta Dios, bo Dios, Mi ta!",
			"8": "<sup>8</sup> Mi no ta kritiká bo sakrifisionan, pasobra Bo ta presentá Mi tur dia bo animalnan, kimá riba altá.",
			"9": "<sup>9</sup> Ma Mi no ke ningun toro fo'i bo stal, ni chubatu for di bo kurá,",
			"10": "<sup>10</sup> komo tur bestia di mondi ta di Mi, e míles di animalnan den mi serunan.",
			"11": "<sup>11</sup> Mi konosé kada para den laria, loke ta move den kunuku ta di Mi.",
			"12": "<sup>12</sup> Si akaso Mi tabatin hamber, sigur lo Mi no a bisa bo, pasobra Ami ta doño di tera i di tur loke tin riba dje.",
			"13": "<sup>13</sup> Ami kome karni di toro? Ami bebe sanger di chubatu?",
			"14": "<sup>14</sup> Laga alabansa ta bo ofrenda na Dios. Si bo a hasi un promesa na Altísimo, mira pa bo kumpli kuné.",
			"15": "<sup>15</sup> Si e ora ei bo yama Mi den apuro, lo Mi libra bo i abo lo honra Mi.’",
			"16": "<sup>16</sup> Ma Dios ta bisa pekadó asin'akí: ‘Ki mishi bo resitá mi mandamentunan i semper tuma mi aliansa den boka,",
			"17": "<sup>17</sup> si bo no gusta pa Ami koregí bo i bo n' ta hisa mi palabranan fo'i suela?",
			"18": "<sup>18</sup> Kualke ladron ku bo topa ta bo amigu, bo ta sinti bo na kas den kompania di hende ku sa kibra matrimonio.",
			"19": "<sup>19</sup> Bo a hasi mal uso di bo boka i bo lenga ta blo saka mentira.",
			"20": "<sup>20</sup> Bo ta sinta makistá bo mes ruman, ta kalumniá yu di bo mama.",
			"21": "<sup>21</sup> Eseinan ta loke bo a hasi, anto Ami lo mester keda ketu? Bo ta kere ku Mi ta manera bo? Lo Mi keha bo, konfrontá bo ku tur kos.",
			"22": "<sup>22</sup> Komprondé e kos ei bon, boso tur, ku ta lubidá riba Dios, sino Mi ta sker boso na wèrki i lo n' tin hende pa salba boso.",
			"23": "<sup>23</sup> Ken ku ofresé alabansa ta honra Mi, un hende asina ta habri kaminda pa Mi mustr'é salbashon di Dios.’"
		},
		"51": {
			"1": "<sup>1</sup> Tene piedat di mi, o Dios, den bo bondat, den bo inmenso kompashon kita mi falta.",
			"2": "<sup>2</sup> Laba mi limpi di mi kulpa i purifiká mi di e malu ku m'a hasi.",
			"3": "<sup>3</sup> Pasobra mi sa ku mi a faya, mi piká ta semper mi dilanti.",
			"4": "<sup>4</sup> Kontra Bo, Bo so mi a peka, loke ta malu den bo bista mi a hasi. P'esei, bo sentensia ta hustu i ireprochabel ta bo huisio.",
			"5": "<sup>5</sup> Mira, den kulpa mi a nase, pekadó mi mama a konsebí mi.",
			"6": "<sup>6</sup> Ma Bo ta gusta bèrdat, te den fondo! Pues, inkulká den mi paden sabiduria.",
			"7": "<sup>7</sup> Purifiká mi ku hisopo i mi ta puru, hasi mi limpi, mas blanku ku lechi.",
			"8": "<sup>8</sup> Laga mi tende di fiesta i alegria pa mi wesunan kibrá por ta kontentu.",
			"9": "<sup>9</sup> Kita bo bista for di mi pikánan i mi maldatnan, kita nan tur.",
			"10": "<sup>10</sup> Krea den mi un kurason, Dios, ku ta limpi, hinka un spiritu nobo i fiel den mi paden.",
			"11": "<sup>11</sup> No tira mi leu di bo Kara, no kita bo spiritu santu fo'i mi.",
			"12": "<sup>12</sup> Salba mi! Debolbé mi mi alegria, laga un spiritu generoso ta mi forsa.",
			"13": "<sup>13</sup> Lo mi mustra malechornan bo kaminda i pekadónan lo bolbe serka Bo.",
			"14": "<sup>14</sup> Manchá di sanger mi ta — Dios, libra mi, (o Dios, Abo, mi Salbador) anto mi lenga lo gaba bo hustisia.",
			"15": "<sup>15</sup> Señor, habri mi lepnan i mi boka lo kanta bo alabansa.",
			"16": "<sup>16</sup> Pasobra Bo n' ta gusta sakrifisio; si m'a kima un bestia pa Bo, lo e no a kai na bo agrado.",
			"17": "<sup>17</sup> Mi sakrifisio na Dios: mi kontrishon! Un kurason kibrá i arepentí, o Dios, Bo no ta despresiá.",
			"18": "<sup>18</sup> Den bo kariño hasi bon na Sion, bolbe lanta murayanan di Herusalèm.",
			"19": "<sup>19</sup> Lo bo gosa sakrifisionan legítimo, ofrendanan kimá henteramente; i nan lo trese toronan yòn pa ofresé nan riba bo altá."
		},
		"52": {
			"1": "<sup>1</sup> Ki bo ta broma ku maldat, kampeon di mal ehèmpel?",
			"2": "<sup>2</sup> Henter dia bo ta studia pèrdishon — bo lenga un nabaha mulá — sakadó di mentira!",
			"3": "<sup>3</sup> Bo gusta maldat mas ku bondat, engaño mas ku honrades.",
			"4": "<sup>4</sup> Daña kos ku bo palabra bo gusta, lenga mentiroso!",
			"5": "<sup>5</sup> Ma Dios lo kibra bo pa kaba, kohe bo lastra fo'i bo tènt, lo E saka bo rais afó, ranka bo for di tera di bibunan.",
			"6": "<sup>6</sup> Hende drechi lo mira, ku temor, i lo hari un hende asina:",
			"7": "<sup>7</sup> ‘Ata e hòmber ku no a tuma Dios pa fortalesa di su bida, ku a stèns riba tur su rikesanan, birando semper pió.’",
			"8": "<sup>8</sup> Ma ami, manera oleifi bèrdè den kas di Dios, mi ta konfia den Dios su bondat tur ora, pa semper.",
			"9": "<sup>9</sup> Mi ke alabá Bo eternamente, pasobra Abo a hasié, i proklamá bo nòmber glorioso den presensia di bo fielnan."
		},
		"53": {
			"1": "<sup>1</sup> Hende bobo ta bisa den nan mes: ‘Ai nò, no tin Dios!’ Kos mahos i teribel nan ta hasi, ningun n' ta hasi bon.",
			"2": "<sup>2</sup> Dios ta mira abou for di shelu riba yunan di hende, pa weta si tin un ku tin sintí i ku ta buska Dios.",
			"3": "<sup>3</sup> Pero tur a kohe mal kaminda, tur a daña pareu. Nò, ningun no ta hasi bon, ni sikiera ún.",
			"4": "<sup>4</sup> Ma nan no sa nada antó, e hasidónan di maldat, ku ta kome mi pueblo bibu komo si fuera ta pan i ku nunka no ta resa na Dios?",
			"5": "<sup>5</sup> Te ora ku nan tembla di sustu, di sustu sin motibu, pasobra Dios ta plama wesunan di esnan ku ta sera bo aden; kon bo ta brongosá nan: pasobra Dios ta rechasá nan!",
			"6": "<sup>6</sup> O, mare salbashon di Israel por bini di Sion! Ora Dios kambia suerte di su pueblo, Yakob lo keda kontentu, Israel lo ta di fiesta!"
		},
		"54": {
			"1": "<sup>1</sup> O Dios, salba mi pa bo nòmber, ku e poder, ku Bo tin, sali pa mi.",
			"2": "<sup>2</sup> Dios, skucha mi orashon, paga atenshon na mi palabranan.",
			"3": "<sup>3</sup> Strañeronan a lanta kontra mi, hende brutu ke kita mi bida; nan no ta tene kuenta ku Dios.",
			"4": "<sup>4</sup> Mira, Dios ta mi ousilio, Señor ta sostené mi bida.",
			"5": "<sup>5</sup> Laga maldat di esnan ku ta lur mi kai riba nan mes kabes; pa bo fieldat, destruí nan!",
			"6": "<sup>6</sup> Lo mi ofresé Bo un sakrifisio boluntario i lo mi alabá bo nòmber, sí, SEÑOR, pasobra e ta bon:",
			"7": "<sup>7</sup> El a saka mi for di den pèrtá, ku gustu mi wowo a mira kon mi enemigunan a kai."
		},
		"55": {
			"1": "<sup>1</sup> O Dios, skucha mi orashon, no hasi surdu pa mi súplika!",
			"2": "<sup>2</sup> Hasi kaso di mi, kontestá mi, mi ta kana keha, sin sosiegu,",
			"3": "<sup>3</sup> aríbabou di gritamentu di enemigu, di e opreshon pa man di pekadó; nan ta baha desaster riba mi, furioso nan ta sigui ataká mi.",
			"4": "<sup>4</sup> Mi kurason ta krem den mi paden, ansha di morto ta kai riba mi;",
			"5": "<sup>5</sup> miedu, temblamentu ta kohe mi, un spantu enorme ta drenta mi.",
			"6": "<sup>6</sup> Mi di: si mi tabatin ala manera un palomba, lo m'a bula bai i lo mi tabata trankil.",
			"7": "<sup>7</sup> Sí, lo m'a bula bai mashá leu, kualke kaminda den desierto lo m'a keda.",
			"8": "<sup>8</sup> Mesora lo m'a buska protekshon ayanan kontra tempestat, kontra orkan.",
			"9": "<sup>9</sup> Destruí nan, Señor, bruha nan lenga, pasobra den siudat mi ta mira violensia i pleitu patruyando",
			"10": "<sup>10</sup> riba murayanan di dia i anochi; den stat mes ta reina krímen i mizeria,",
			"11": "<sup>11</sup> ayaden ta yen di destrukshon; violensia brutu i engaño no ke kita for di riba kaya.",
			"12": "<sup>12</sup> Ai, no ku un enemigu ta insultá mi — lo mi por a wanta esei — o ku un rival ta lanta kontra mi, — lo mi por a skonde p'e —",
			"13": "<sup>13</sup> ma t'abo, un di mi hendenan, mi amigu, hòmber di konfiansa!",
			"14": "<sup>14</sup> Nos ta'ta biba na grasia ku otro; kon nos tabata bai kas di Dios meimei di e muchedumbre di fiesta…",
			"15": "<sup>15</sup> Laga morto kohe nan di sorpresa, ku nan por kai bibu den abismo, komo maldat ta na kas serka nan.",
			"16": "<sup>16</sup> Ma ami, mi ta sklama na Dios, SEÑOR lo trese mi salbashon.",
			"17": "<sup>17</sup> Anochi, mainta i mèrdia mi ta grita yora i keha: i enberdat E ta tende mi stèm.",
			"18": "<sup>18</sup> E ta duna mi libertat i pas for di esnan ku ta bringa ku mi, nan ku ta hopi, miéntras ami ta so.",
			"19": "<sup>19</sup> Dios ta skucha mi, lo E humiliá nan, E ku ta reina fo'i prinsipio, pasobra nan no ke arepentí, rèspèt pa Dios nan no tin.",
			"20": "<sup>20</sup> Mi kompañero a hisa man kontra hende ku tabata na pas kuné, el a kibra laso di amistat.",
			"21": "<sup>21</sup> Su boka ta mas moli ku manteka, ma su kurason ta buska guera; su palabranan ta suave ni zeta, ma ta puñánan saká for di baliña.",
			"22": "<sup>22</sup> Tira bo preokupashon riba SEÑOR, E mes lo perkurá pa bo: nunka lo E no pèrmití pa un hende hustu trompeká.",
			"23": "<sup>23</sup> Ma Bo ta laga e otronan, o Dios, baha den pos yen di putrishon. Hende ku ta mata i gaña no ta kumpli ni mitar di nan añanan, pero ami ta konfia den Bo."
		},
		"56": {
			"1": "<sup>1</sup> Tene piedat di mi, o Dios, pasobra hendenan ta wak mi, henter dia nan ta ataká mi i nan ta hinka mi den pèrtá.",
			"2": "<sup>2</sup> Henter dia mi enemigunan ta lur mi, un trupa grandi ta bringa mi, Dios Altísimo.",
			"3": "<sup>3</sup> Dia mi sinti miedu, mi ta sigui konfia den Bo:",
			"4": "<sup>4</sup> den Dios, kende su palabra mi ta gaba, den Dios mi ta pone mi konfiansa; mi no tin miedu di nada, anto kiko hende por hasi mi?",
			"5": "<sup>5</sup> Henter dia nan ta trose mi palabranan, nan ta blo pensa pa hasi mi daño.",
			"6": "<sup>6</sup> Skondí nan ke kohe mi den trampa, nan ta spioná mi andá, wardando e momento pa mata mi.",
			"7": "<sup>7</sup> Pa hende ku tantu maldat akaso lo tin skapatorio? Dios, den bo furia dal e hendenan abou!",
			"8": "<sup>8</sup> Kuantu be mi a dualu, Abo so a hiba kuenta di esei. Bo ta tuma nota di mi lágrimanan; Bo no a skibi nan den bo buki?",
			"9": "<sup>9</sup> Sigur sigur, dia mi yama Bo, mi enemigunan lo hala atras; mi tin sigur: Dios ta huntu ku mi.",
			"10": "<sup>10</sup> Den Dios, kende su palabra mi ta gaba, den SEÑOR, — su palabra mi ta gaba —",
			"11": "<sup>11</sup> den Dios mi ta pone mi konfiansa, mi no tin miedu di nada, anto kiko hende por hasi mi?",
			"12": "<sup>12</sup> E promesanan, o Dios, ku mi a hasi, ainda nan no ta kumplí; awor lo mi kumpli ku nan, ofresiendo mi gradisimentu.",
			"13": "<sup>13</sup> Pasobra B'a salba mi di morto, Bo a warda mi pia pa mi n' kai, pa mi por kana den presensia di Dios, den lus ku ta bida pa hende."
		},
		"57": {
			"1": "<sup>1</sup> Tene piedat di mi, o Dios, tene piedat, serka Bo mi ta buska protekshon. Mi ke skonde den sombra di bo alanan te ora peliger pasa.",
			"2": "<sup>2</sup> Mi ta sklama na Dios Altísimo, e Dios ku ta hasi tantu pa mi.",
			"3": "<sup>3</sup> For di shelu l'E manda mi salbashon, ya El a yama mi enemigunan afó! Dios lo manda mi su bondat i fieldat.",
			"4": "<sup>4</sup> Mi ta drumí meimei di leon; yu di hende: nan rosea ta kandela, nan djentenan ta lansa i flecha i nan lenga un spada bon skèrpi.",
			"5": "<sup>5</sup> Alsa bo, mi Dios, te riba shelu, laga tera ta yen di bo gloria!",
			"6": "<sup>6</sup> Nan a pone un trampa pa mi pia, mi tabata tur tumbá; nan a koba un buraku mi dilanti, enkambio nan mes a kai aden.",
			"7": "<sup>7</sup> O Dios, ya mi ta mi mes, mi kurason ta trankil. Mi ke kanta i toka pa Bo.",
			"8": "<sup>8</sup> Lanta, mi alma, lanta, arpa i siter: mi ke kanta saka solo.",
			"9": "<sup>9</sup> Mi ke alabá Bo, Señor, bou di pueblonan, kanta bo gloria bou di nashonnan,",
			"10": "<sup>10</sup> pasobra bo amor ta yega te na shelu, bo fieldat ta yega te na nubianan.",
			"11": "<sup>11</sup> Alsa bo, mi Dios, te riba shelu, laga tera ta yen di bo gloria!"
		},
		"58": {
			"1": "<sup>1</sup> Ta bèrdat, o shonnan dibino, boso ta dikta sentensia hustu, ta husga yunan di hende rektamente?",
			"2": "<sup>2</sup> Nò! Paden boso ta pensa solamente riba e krímennan ku boso por hasi, kalkulando ki sorto di violensia boso man por kometé den e pais.",
			"3": "<sup>3</sup> E malbadonan ya tabata infiel fo'i den barika di nan mama; for di barika di nan mama nan ta dualu, e sakadónan di mentira.",
			"4": "<sup>4</sup> Nan venenu ta manera di kolebra, víbora surdu ku ta tapa su orea",
			"5": "<sup>5</sup> pa e no tende bos di enkantador, dje kurioso di mas profeshonal.",
			"6": "<sup>6</sup> O Dios, kibra nan djente den nan boka, garna kachete di e leonnan, SEÑOR!",
			"7": "<sup>7</sup> Laga nan dirti kore bai manera awa, marchitá manera yerba trapá;",
			"8": "<sup>8</sup> mare nan bira manera slak, ku kanando ta bira pèchèpèchè; manera un yu k'a nase morto i ku nunka no ta mira lus di solo.",
			"9": "<sup>9</sup> Promé ku bo weanan sinti kalor dje kandela di palu — sea ku e ta bèrdè o seku — ya E ta ranka nan bai kuné.",
			"10": "<sup>10</sup> Esun ku a keda fiel lo gosa, ora e mira e vengansa i trapa den sanger dje malbadonan.",
			"11": "<sup>11</sup> Anto e ora ei hendenan lo bisa: ‘Pa hende fiel tòg tin rekompensa. Bèrdat, Dios ta eksistí! T'É ta hasi hustisia riba mundu.’"
		},
		"59": {
			"1": "<sup>1</sup> Libra mi, mi Dios, di mi enemigunan, protegé mi kontra esnan ku ta ataká mi.",
			"2": "<sup>2</sup> Libra mi di hasidónan di maldat, salba mi for di man di asesinonan.",
			"3": "<sup>3</sup> Mira, nan ta skonde pa ataká mi, nan ta kontra mi ku tur nan forsa brutu. Sin ku m'a peka, sin krímen, SEÑOR,",
			"4": "<sup>4</sup> sin ningun falta di mi banda nan ta kore yega sera fila. Lanta! Bin kontra mi i mira",
			"5": "<sup>5</sup> Abo, SEÑOR, Dios di universo, kende ta Dios di Israel! Spièrta, kastigá e paganonan, no tene piedat dje traidornan.",
			"6": "<sup>6</sup> Nan ta bini bèk anochi, nan ta grita manera kachó, miéntras nan ta lastra den siudat.",
			"7": "<sup>7</sup> Skucha! Esta boka grandi! Nan papiá ta manera nabaha, nan ta pensa: Ken t'ei pa tende?",
			"8": "<sup>8</sup> Ma Abo, SEÑOR, ta hari nan, ta hasi mofa di tur e paganonan!",
			"9": "<sup>9</sup> Mi fortalesa, mi ke fiha riba Bo, sí, mi tin Dios pa mi fòrti.",
			"10": "<sup>10</sup> Topa ku mi, o Dios, ku bo fabor, laga mi mira mi enemigunan kai.",
			"11": "<sup>11</sup> No dal nan mata ainda, pa mi pueblo no lubidá; laga nan dualu, pa bo poder, kaba dal nan, Abo, Señor, nos Eskudo!",
			"12": "<sup>12</sup> Na kada palabra di nan boka nan lepnan ta hasi piká; laga nan pega den nan mes soberbia. Pa tur mentira i maldishon ku nan ta papia:",
			"13": "<sup>13</sup> kaba ku nan den bo furia, destruí nan pa ningun di nan no sobra. Pa hende sa ku Dios ta manda den Yakob i te na puntanan ekstremo di mundu.",
			"14": "<sup>14</sup> Nan ta bini bèk anochi, nan ta grita manera kachó, miéntras nan ta lastra den siudat,",
			"15": "<sup>15</sup> ta kana rònt buskando kuminda; si nan no haña basta, nan ta gruña.",
			"16": "<sup>16</sup> Ma mi ta kanta gloria di bo forsa, mi ta hubilá bo bondat di mainta. Bo tabata un fòrti pa mi, un refugio na ora di mi ansha.",
			"17": "<sup>17</sup> Mi Fortalesa, lo mi kanta pa Bo: Dios ta mi fòrti fuerte. E ta mi Dios bondadoso."
		},
		"60": {
			"1": "<sup>1</sup> B'a rechasá nos, o Dios, B'a bruha nos filanan, Bo tabata rabiá, bolbe serka nos!",
			"2": "<sup>2</sup> Bo a pone tera tembla i a sker e: drecha su skernan, e ta plama fo'i otro.",
			"3": "<sup>3</sup> Bo a laga bo pueblo pasa den duru, Bo a laga nos bebe un biña ku ta turdi.",
			"4": "<sup>4</sup> Bo a duna esnan ku ta teme Bo un bandera pa hui bai n'e fo'i alkanse di flecha.",
			"5": "<sup>5</sup> Pa bo yunan stimá por haña libertat: salba nos ku bo man fuerte, skucha nos!",
			"6": "<sup>6</sup> Fo'i den su santuario Dios ta bisa: ‘Triunfante lo Mi parti Sihem, lo Mi midi e vaye di Sukot.",
			"7": "<sup>7</sup> Guilead ta di Mi, di Mi ta Manase, Efraim ta e hèlmu pa tapa mi kabes i Huda lo sirbi Mi pa bastòn di mando.",
			"8": "<sup>8</sup> Pero Moab lo ta mi palangana, pa tuma poseshon di Edom Mi ta pisa mi sambarku riba dje, riba Filistea lo Mi kanta viktoria.’",
			"9": "<sup>9</sup> Ken lo hiba mi den e stat fortifiká, ken ta bai mi dilanti te den Edom,",
			"10": "<sup>10</sup> si Abo, o Dios, a rechasá nos i no ta sali mas ku nos trupanan?",
			"11": "<sup>11</sup> Ai, yuda nos kontra enemigu, komo yudansa di hende ta enbano.",
			"12": "<sup>12</sup> Huntu ku Dios nos lo bringa ku kurashi, t'É lo machiká nos enemigunan."
		},
		"61": {
			"1": "<sup>1</sup> O Dios, tende mi gritu, paga tinu na mi súplika.",
			"2": "<sup>2</sup> Fo'i rant di mundu mi ta sklama na Bo, mi kurason ta kai. Abo hiba mi na e baranka muchu altu pa mi so,",
			"3": "<sup>3</sup> pa motibu ku Bo ta mi refugio, un bastion kontra enemigu.",
			"4": "<sup>4</sup> Laga mi biba pa semper den bo kas i skonde bou 'i bo alanan.",
			"5": "<sup>5</sup> Abo, Dios, a skucha mi promesanan, B'a duna mi e tera ku ta toka esnan ku ta honra Bo.",
			"6": "<sup>6</sup> Duna rei hopi aña mas di bida; ku su bida por dura generashonnan tras di otro.",
			"7": "<sup>7</sup> Mare e por reina pa semper den presensia di Dios; laga bo bondat i fieldat ta su protekshon.",
			"8": "<sup>8</sup> E ora ei lo mi kanta pa semper alabansa di bo nòmber i lo mi kumpli dia aden dia afó ku mi promesanan."
		},
		"62": {
			"1": "<sup>1</sup> Serka Dios so mi alma ta na pas, ta di djE mi salbashon ta bini.",
			"2": "<sup>2</sup> E so ta mi baranka i salbashon, mi fòrti — nunka lo mi no tambaliá!",
			"3": "<sup>3</sup> Te ki dia boso ta sigui kore basha riba un hende i gòlpi'é manera un muraya ku ta kènter, un serká ku ta serka di kai?",
			"4": "<sup>4</sup> Nan úniko antoho ta tumb'é, fingi, esei ta nan zjilea; ku nan boka nan ta bendishoná, ma paden nan ta maldishoná.",
			"5": "<sup>5</sup> Buska bo pas serka Dios so, mi alma, di djE so bo por keda sper'é.",
			"6": "<sup>6</sup> E so ta mi baranka i salbashon, mi fòrti — nunka lo mi no tambaliá!",
			"7": "<sup>7</sup> Mi salbashon i honor mi tin di Dios, Dios, mi baranka firme, mi refugio.",
			"8": "<sup>8</sup> Mi pueblo, konfia semper den djE, deshogá bo kurason serka djE. Ta Dios, t'E ta nos refugio.",
			"9": "<sup>9</sup> Hende: un rosea, nada mas! Hende mortal: puru ilushon! Riba balansa ta nan ta subi, tur huntu apénas un rosea.",
			"10": "<sup>10</sup> No konfia den biennan ranká, no buska nada ganá ku ladronisia; si bo poseshonnan ta rende, no pega kurason na nan.",
			"11": "<sup>11</sup> Mas ku un bia mi a tende e palabra ku Dios a papia: ‘Poder tin su fundeshi den Dios.’",
			"12": "<sup>12</sup> Den Bo, Señor, tin tur bondat. Sí, Bo ta paga kada hende segun k'e meresé pa su aktonan."
		},
		"63": {
			"1": "<sup>1</sup> Dios, Bo ta mi Dios, mi ta buska Bo, mi alma tin set di Bo; mi kurpa ta muri pa Bo: un tera seku, sin bida, sin awa.",
			"2": "<sup>2</sup> Kon m'a fiha riba Bo den tèmpel pa kontemplá bo poder i bo gloria;",
			"3": "<sup>3</sup> bo amor tin mas balor ku bida mes, p'esei mi boka ta kanta bo alabansa.",
			"4": "<sup>4</sup> Henter mi bida mi ke gradisí Bo, invoká Bo ku mannan alsá,",
			"5": "<sup>5</sup> yena mi alma ku kuminda di mas riku i ku mi boka hubilá i alabá Bo.",
			"6": "<sup>6</sup> Drumí na kama mi ta kòrda riba Bo, mi ta pensa riba Bo henter anochi,",
			"7": "<sup>7</sup> pasobra semper Bo a keda mi yudansa, mi ta gosa den sombra di bo alanan.",
			"8": "<sup>8</sup> Ku tur mi alma mi ta pega na Bo, bo man drechi ta wanta mi duru.",
			"9": "<sup>9</sup> Ma esnan ku ke mata mi pa kaba, nan mes lo senk te den fondo di tera;",
			"10": "<sup>10</sup> nan lo muri komo víktima di spada, nan lo bira kuminda pa lobo.",
			"11": "<sup>11</sup> Pero rei lo gosa den Dios; tur esnan ku a hura pa su nòmber por yama nan mes fortuná dia boka falsu ta tapá."
		},
		"64": {
			"1": "<sup>1</sup> Skucha mi, o Dios, mi ta keha ku bos duru, warda mi bida di menasa di enemigu.",
			"2": "<sup>2</sup> Skonde mi for di e kuèrdè di hende perverso, di e stèl di hasidó di maldat,",
			"3": "<sup>3</sup> ku a mula nan lenga manera ta spada, ta mek nan flechanan — palabranan skèrpi —",
			"4": "<sup>4</sup> pa tira den skondí riba hende inosente, pa koh'é di sorpresa sin kore ningun riesgo.",
			"5": "<sup>5</sup> Nan ta tribi hasi nan kosnan di maldat, nan ta kònkel kon ta arma trampanan skondí, anto nan ta bisa: ‘Ken lo haña sa?’",
			"6": "<sup>6</sup> Nan ta traha nan plannan kriminal i ta bisa: ‘Ata nos a plania un krímen perfekto!’ Sí, hende su paden, su kurason ta insondabel.",
			"7": "<sup>7</sup> Te ora Dios kohe nan — ún flecha, i ata nan ta kubrí ku herida.",
			"8": "<sup>8</sup> Nan ta laga nan mes lenga hinka nan den pèrdishon; tur ku ta mira esei ta sakudí nan kabes,",
			"9": "<sup>9</sup> tur hende ta yena ku rèspèt i ta konta kon Dios a obra aki; nan ta komprondé ku ta Dios su trabou.",
			"10": "<sup>10</sup> Esun ku biba drechi lo alegrá den SEÑOR i lo buska su refugio serka djE. Laga tur hende di bon intenshon kanta, hubilá di alegria."
		},
		"65": {
			"1": "<sup>1</sup> Alabansa ta toka na Bo, Dios, riba Seru di Sion.",
			"2": "<sup>2</sup> Bo meresé pa hende kumpli ku promesanan, o Skuchador di orashon!",
			"3": "<sup>3</sup> Hende mortal, tur ta bini serka Bo ku nan peso di piká; nos faltanan a bira muchu pa mi, Abo pordoná nan!",
			"4": "<sup>4</sup> Felis t'esun ku Bo ta skohe i yama pa biba den bo kortenan; yena nos ku e biennan di bo kas, ku santidat di bo tèmpel.",
			"5": "<sup>5</sup> Ku obranan grandioso di hustisia Bo sa kontestá nos, o Dios, nos Salbador, speransa di mundu henter i di lamannan di mas leu,",
			"6": "<sup>6</sup> ku a fiha serunan ku propio forsa, Abo, bistí ku poder,",
			"7": "<sup>7</sup> ku a plakia ronkamentu di laman, boroto di nan ola i tumulto di pueblonan.",
			"8": "<sup>8</sup> E habitantenan mas leu di mundu ta atmirá bo señalnan; Bo ta laga portanan di solo, kaminda e ta sali i ta baha resoná di alegria.",
			"9": "<sup>9</sup> Bo a kuida tera i a muh'é, B'a hasié riku i gordo; roi di awa di Dios a bòltu pa maishi por a nase. T'asina Bo ta mira pa tera:",
			"10": "<sup>10</sup> Bo ta yena su riolnan, ta hasi su klòmpinan pareu ta hasié moli ku yobida i ta bendishoná su matanan.",
			"11": "<sup>11</sup> Kaba Bo ta kolma aña ku tur bo biennan; kaminda Bo a pasa tin gordura.",
			"12": "<sup>12</sup> Yerb'i kunuku ta bèrdè, serunan bistí di fiesta,",
			"13": "<sup>13</sup> kunuku ta kubrí ku karné, vaye tapá ku maishi. Tur ta grita, sí, ta kanta di alegria."
		},
		"66": {
			"1": "<sup>1</sup> Hubilá Dios, abo, tera henter,",
			"2": "<sup>2</sup> kanta gloria di su nòmber mahestuoso, dun'É su alabansa glorioso!",
			"3": "<sup>3</sup> Bisa Dios: Kon tremendo ta bo obranan! Bo gran poder ta fòrsa bo enemigunan lora abou pa duna Bo homenahe.",
			"4": "<sup>4</sup> Tera henter lo adorá Bo, lo kanta pa Bo, kanta gloria di bo nòmber.",
			"5": "<sup>5</sup> Bini, mira obranan di Dios, temibel pa su echonan pa hende.",
			"6": "<sup>6</sup> El a kambia laman den tera seku — por a pasa den awa na pia; p'esei ban legra den djE.",
			"7": "<sup>7</sup> Ku su poder E ta manda eternamente, su mirada ta peilu nashonnan. Rebeldenan, no lanta kontra djE.",
			"8": "<sup>8</sup> Nashonnan, alabá nos Dios, laga su alabansa resoná;",
			"9": "<sup>9</sup> El a hasi nos biba di nobo i no a laga nos pia tambaliá.",
			"10": "<sup>10</sup> Bo a purba nos, sí, o Dios, Bo a laga nos dirti den krosèt, manera ora ta limpia plata.",
			"11": "<sup>11</sup> Bo a laga nos kana den reda, a buta karganan pisá riba nos lomba.",
			"12": "<sup>12</sup> B'a laga hende subi nos kabes, nos a pasa den kandela, den awa, ma Bo a saka nos afó, duna alivio.",
			"13": "<sup>13</sup> Lo mi bai bo kas ku ofrendanan pa kima, pa ofresé Bo loke m'a primintí Bo,",
			"14": "<sup>14</sup> e loke mi boka a papia i loke m'a menshoná den mi ansha.",
			"15": "<sup>15</sup> Lo mi kima sakrifisio pa Bo di bestianan yen di sebu, laga huma di kabritu subi na Bo i ofresé Bo bue i karné.",
			"16": "<sup>16</sup> Bini, boso tende! Lo mi konta boso tur ku ta honra Dios, kiko El a hasi den mi bida.",
			"17": "<sup>17</sup> Pareu mi boka a yam'É ya mi lenga a kuminsá alab'É.",
			"18": "<sup>18</sup> Si mi tabatin mal intenshon, Señor lo no a skucha mi.",
			"19": "<sup>19</sup> Ma Dios a skucha mi di bèrdè, El a atendé mi orashonnan.",
			"20": "<sup>20</sup> Bendishoná sea Dios, ku no a rechasá mi orashon i ku no a nenga mi su amor!"
		},
		"67": {
			"1": "<sup>1</sup> Mare Dios tene piedat di nos i bendishoná nos, E mustra nos sonrisa di su kara,",
			"2": "<sup>2</sup> pa na mundu tur hende konosé bo boluntat, den tur nashon e salbashon ku Bo a trese.",
			"3": "<sup>3</sup> Mare pueblonan, o Dios, por alabá Bo, tur pueblo alabá Bo!",
			"4": "<sup>4</sup> Mare tur pueblo por sinti nan kontentu, ohalá nan por kanta di alegria, pasobra lo Bo husga nashonnan ku hustisia, Bo ta guia tur pueblo riba mundu.",
			"5": "<sup>5</sup> Mare pueblonan, o Dios, por alabá Bo, tur pueblo alabá Bo!",
			"6": "<sup>6</sup> Tera a duna su kosecha: Dios, nos Dios, ker a duna bendishon.",
			"7": "<sup>7</sup> Sí, Dios manda bendishon pa nos; laga tur skina di mundu respet'É!"
		},
		"68": {
			"1": "<sup>1</sup> Dios ta lanta: su enemigunan ta plama fo'i otro, esnan ku ta odi'É ta hui su presensia.",
			"2": "<sup>2</sup> Manera huma den airu E ta plama nan fo'i otro; manera was ta dirti pa kandela malbadonan ta kaba dilanti di Dios.",
			"3": "<sup>3</sup> Hende hustu, enkambio, ta sinti nan kontentu, nan ta hubilá den presensia di Dios, nan ta yen di entusiasmo i alegria.",
			"4": "<sup>4</sup> Kanta pa Dios, kanta salmo na su nòmber, habri kaminda pa Esun ku ta krusa sabana. Su nòmber ta SEÑOR — hubilá den su presensia!",
			"5": "<sup>5</sup> Un tata di yunan ku a pèrdè nan mama, un defensor di muhénan ku a pèrdè nan esposo: asina Dios ta den su kas sagrado,",
			"6": "<sup>6</sup> Dios ku ta duna esnan ku ta so un lugá pa nan biba aden, ku ta laga prizoneronan bai pa nan haña un bida felis. Solamente hende rebelde ta biba den tera seku seku.",
			"7": "<sup>7</sup> Dios, ora Bo a sali na kabes di bo pueblo, ora Bo tabata marcha den desierto,",
			"8": "<sup>8</sup> tera a tembla i shelu a kore awa dilanti di Dios, Esun di Sinai, dilanti di Dios, e Dios di Israel.",
			"9": "<sup>9</sup> Bo a basha un yobida di fabor, o Dios, Bo a duna bo pueblo heredero forsa nobo ora e tabata tur rendí.",
			"10": "<sup>10</sup> Bo famia a haña un bibá den e tera ku bo bondat, o Dios, a prepará pa hende pober.",
			"11": "<sup>11</sup> Señor ta laga un òrdu sali, kantidat di muhé ta plama e bon notisia:",
			"12": "<sup>12</sup> ‘Reinan, ehérsitonan, ta hui nan a hui! Boso ta bai sosegá den serkánan di karné, miéntras na kas hende muhénan ta parti botin: ala di palombanan kubrí ku plata, nan plumanan tur na refleho di oro,",
			"14": "<sup>14</sup> i miéntras Dios di tur poder ta plama reinan manera sneu riba Seru Sombroso?’",
			"15": "<sup>15</sup> Seru mahestuoso, abo seru di Bashan, seru yen di kabes, seru di Bashan,",
			"16": "<sup>16</sup> di kon bo ta yalurs, seru yen di kabes, riba e seru ku Dios a skohe pa bibá? Kòrda bon, ei SEÑOR ta biba pa semper!",
			"17": "<sup>17</sup> Garoshinan di guera Dios tin dies mil be míles: Señor a marcha di Sinai bai santuario.",
			"18": "<sup>18</sup> Bo a subi bai ariba i a hiba prizoneronan, Bo a haña hende pa tributo — asta hendenan ku tabata rebelde — pa nan a biba serka Bo, SEÑOR Dios.",
			"19": "<sup>19</sup> Bendishoná sea Señor, nos Dios i Salbador: dia aden dia afó E ta karga nos karganan.",
			"20": "<sup>20</sup> E Dios ei ta pa nos un Dios ku ta salba, serka SEÑOR Dios tin skapatorio fo'i morto.",
			"21": "<sup>21</sup> Sí, Dios ta machiká kabes di su enemigunan, kabes kabei brabu di tur esnan ku ta sigui persistí den nan mal andá.",
			"22": "<sup>22</sup> Señor a bisa: ‘Lo Mi saka nan fo'i Bashan, lo Mi hala nan ariba fo'i fondo di laman,",
			"23": "<sup>23</sup> pa bo lastra bo pia den sanger di enemigu i bo kachónan lemb'é ku nan lenga.’",
			"24": "<sup>24</sup> Ya por a mira, o Dios, bo proseshon, proseshon di mi Dios i mi Rei pa santuario.",
			"25": "<sup>25</sup> Dilanti tabata kana e kantornan, patras e tokadónan di arpa i meimei e mucha muhénan ku tabata toka tamburein:",
			"26": "<sup>26</sup> ‘Alabá Dios den reunion di su fielnan, alabá SEÑOR, tur desendiente di Yakob!’",
			"27": "<sup>27</sup> Ata Benhamin, esun mas chikí, dilanti, despues lidernan di Huda, na gruponan grandi, hefenan di Zebulon i hefenan di Naftali.",
			"28": "<sup>28</sup> O Dios, demostrá bo poder, e poder ku B'a usa pa nos via,",
			"29": "<sup>29</sup> fo'i bo tèmpel, altu riba Herusalèm: reinan lo trese nan tributo pa Bo!",
			"30": "<sup>30</sup> Gruña Egipto, e mònster den kaña, e trupa di toro ku e bisénan, e paganonan; laga nan dobla ku baranan di plata. Plama e nashonnan ku ta loko pa guera.",
			"31": "<sup>31</sup> Lo bini personahenan altu fo'i Egipto, Etiopia lo alsa su mannan na Dios!",
			"32": "<sup>32</sup> Boso, reinonan di tera, kanta pa Dios, boso kanta salmo pa SEÑOR, pa Esun",
			"33": "<sup>33</sup> ku ta kore pasa shelu, e shelu antiguo; tende, E ta laga su bos, su bos potente, resoná!",
			"34": "<sup>34</sup> P'esei rekonosé poder di Dios, su mahestat ta bria riba Israel, su poder ta fihá te den nubia.",
			"35": "<sup>35</sup> Dios ta imponé rèspèt fo'i su santuario, Dios di Israel, t'E ta duna pueblo forsa i poder. Bendishoná sea Dios!"
		},
		"69": {
			"1": "<sup>1</sup> Salba mi, o Dios, pasobra awa ya ta subi te na mi garganta!",
			"2": "<sup>2</sup> Mi a sak den lodo hundu, mi n' tin kaminda pa mi wanta riba dje, m'a resultá den un awa profundo, un strom a lastra mi bai kuné.",
			"3": "<sup>3</sup> Mi ta morto kansá di grita, mi garganta a keda tur hers; mi wowo a bira skur skur di fiha riba mi Dios.",
			"4": "<sup>4</sup> Mas hopi ku kabei di mi kabes ta esnan ku ta odia mi sin motibu; esnan ku ke kaba ku mi bida, e enemigunan falsu ei ta fuerte. Akaso lo mi mester duna bèk algu ku mi no a hòrta nunka?",
			"5": "<sup>5</sup> Dios, Bo sa kon bobo mi tabata, mi no por skonde mi vupanan pa Bo.",
			"6": "<sup>6</sup> No sigui desapuntá pa mi via, SEÑOR Dios di universo, esnan ku ta konfia den Bo; hasi pa esnan ku ta buska Bo, o Dios di Israel, no sinti bèrgwensa di mi.",
			"7": "<sup>7</sup> Pa bo motibu mi ta wanta insulto i bèrgwensa ta tapa mi kara.",
			"8": "<sup>8</sup> Pa mi rumannan mi a bira un strañero, un hende di afó pa yunan di mi mama.",
			"9": "<sup>9</sup> Mi ta kima di zelo pa bo kas; e ofensanan di esnan ku ta insultá Bo ta riba mi kabes nan ta kai.",
			"10": "<sup>10</sup> Ku mi mortifiká mi ku ayuno, nan ta hasi chèrchè di mi;",
			"11": "<sup>11</sup> ku mi bisti un lantera pa paña, nan ta tuma mi pa kèns.",
			"12": "<sup>12</sup> Na port'i stat tin hopi boka riba mi, bebedónan sa kansion riba mi.",
			"13": "<sup>13</sup> Ma mi mes, SEÑOR, ta sigui resa na Bo; Dios, laga e ora di bo grasia yega. Skucha mi den bo gran bondat, kumpliendo ku e promesa pa salba mi.",
			"14": "<sup>14</sup> Saka mi for di lodo pa mi n' hundi, libra mi di esnan ku ta odia mi; salba mi for di awa profundo,",
			"15": "<sup>15</sup> pa su strom no lastra mi bai kuné, pa ningun remolino no guli mi, ni ningun pos no sera riba mi.",
			"16": "<sup>16</sup> SEÑOR, tende mi, Abo riku na bondat, mira mi den bo gran mizerikòrdia.",
			"17": "<sup>17</sup> No kita kara fo'i bo sirbidó. Ousilio! Rospondé mi lihé!",
			"18": "<sup>18</sup> Bini serka mi, salba mi, libra mi, mi ta yen di enemigu!",
			"19": "<sup>19</sup> Abo sa kon nan ta insultá mi, kon nan ta brongosá i deshonrá mi; Bo sa ken mi enemigunan tur ta.",
			"20": "<sup>20</sup> Nan ofensa a destrosá mi kurason, mi a keda malu pa muri. Mi a spera kompashon — tantu bal; hende pa duna mi konsuelo, ma mi no a haña ningun.",
			"21": "<sup>21</sup> Den mi kuminda nan a bruha venenu, pa mi set nan a duna mi binager.",
			"22": "<sup>22</sup> Nan komementu resultá pa nan un trampa, i pa nan kompinchinan un kui.",
			"23": "<sup>23</sup> Laga nan wowo bira skur pa nan no mira i nan kurpa debilitá pa semper.",
			"24": "<sup>24</sup> Deskargá bo furia riba nan, laga bo furia kandente kima nan;",
			"25": "<sup>25</sup> nan kampamentu keda tur desolá, nan tèntnan keda sin habitante,",
			"26": "<sup>26</sup> pa motibu ku nan ta persiguí un hende ku Bo a bati kaba; un ku Abo ya a dal heridá nan ta hasi redu riba dje.",
			"27": "<sup>27</sup> Paga nan malu ku malu; no laga nan haña pordon serka Bo;",
			"28": "<sup>28</sup> kita nan nòmber for di buki di bida, no inskribí nan huntu ku hende hustu.",
			"29": "<sup>29</sup> Ma ami, pober i yen di doló, laga bo yudansa, Dios, lanta mi.",
			"30": "<sup>30</sup> Mi ke honra Dios su nòmber den un kanto, engrandes'É den un himno di alabansa.",
			"31": "<sup>31</sup> Esei lo E gusta mas tantu ku si ofres'É un toro, un bue yòn ku su kachu i patanan.",
			"32": "<sup>32</sup> Ripará, humildenan, i legra; boso ku ta buska Dios, boso kurason por kohe ánimo.",
			"33": "<sup>33</sup> Pasobra SEÑOR ta skucha pobernan, E no ta despresiá su prizoneronan.",
			"34": "<sup>34</sup> Laga shelu i tera alab'É, laman ku tur loke ta move den dje,",
			"35": "<sup>35</sup> pasobra Dios ta bai salba Sion i bolbe lanta siudatnan di Huda pa hende biba den nan i poseé nan.",
			"36": "<sup>36</sup> Desendientenan di esnan ku ta sirbiÉ lo risibí e tera pa herensia; esnan ku ta stima su nòmber ta nan lo biba aya."
		},
		"70": {
			"1": "<sup>1</sup> Dios, sea mi yudansa, SEÑOR, hasi lihé yuda mi.",
			"2": "<sup>2</sup> Laga esnan ku ke kaba ku mi bida keda brongosá i humiliá; laga nan ku ke mira mi desgrasia hal'atras yen di bèrgwensa.",
			"3": "<sup>3</sup> Esnan ku ta bisa mi: ‘Drechi pa bo!’ laga nan mes retirá di bèrgwensa.",
			"4": "<sup>4</sup> Mare esnan ku ta buska Bo por gosa i haña nan legria den Bo i esun ku deseá pa Bo salb'é bisa: ‘SEÑOR ta grandi!’",
			"5": "<sup>5</sup> Ma ami, pober, mizerabel, — o Dios, bini lihé serka mi. Bo ta mi yudansa i Salbador, SEÑOR, no tarda!"
		},
		"71": {
			"1": "<sup>1</sup> SEÑOR, serka Bo mi ta skonde, hasi pa nunka mi no keda brongosá.",
			"2": "<sup>2</sup> Bo ta hustu: salba mi i libra mi, pone atenshon i salba mi!",
			"3": "<sup>3</sup> Abo sea un baranka di refugio, kaminda mi por bai tur ora; Bo a disidí di salba mi, pasobra Bo ta mi baranka, mi baluarte.",
			"4": "<sup>4</sup> Mi Dios, salba mi for di man di pekadó, for di gara di malbado i opresor.",
			"5": "<sup>5</sup> Pasobra Bo ta mi speransa, SEÑOR Dios, mi refugio for di tempu mi ta mucha.",
			"6": "<sup>6</sup> Fo'i ten m'a nase mi a lèn riba Bo, mi Yudador fo'i barika di mi mama. Na Bo mi alabansa pa semper!",
			"7": "<sup>7</sup> Pa hopi hende man di Dios a toka mi, ma Bo ta mi refugio fuerte.",
			"8": "<sup>8</sup> Mi boka ta yen di alabansa di bo splendor, tur dia di nobo.",
			"9": "<sup>9</sup> No rechasá mi, awor ku mi ta bieu; mi forsa ta bai, no bandoná mi!",
			"10": "<sup>10</sup> Pasobra mi enemigunan ta papia riba mi, nan ta wak mi, ta bati kabes huntu",
			"11": "<sup>11</sup> i ta bisa: ‘Dios a bandon'é, ban kore su tras koh'é, e no tin hende pa salb'é!’",
			"12": "<sup>12</sup> O Dios, no keda leu fo'i mi, mi Dios, bin yuda mi lihé!",
			"13": "<sup>13</sup> Bèrgwensa i ruina riba esnan ku ta persiguí mi sin fin! Mare esnan ku ta buska mi desgrasia por ta tapá ku bèrgwensa i konfushon.",
			"14": "<sup>14</sup> Ma ami lo no keda sin konfia, lo mi alabá Bo mas i mas;",
			"15": "<sup>15</sup> Mi boka lo anunsiá bo hustisia, bo salbashon, tur dia di nobo, pasobra mi no sa su midí;",
			"16": "<sup>16</sup> lo mi konta di bo forsa, SEÑOR Dios, i proklamá bo hustisia sin igual.",
			"17": "<sup>17</sup> Dios, fo'i mi hubentut Bo a siña mi i te ainda mi ta gaba bo gran obranan.",
			"18": "<sup>18</sup> P'esei awor ku mi ta bieu ku kabei blanku, no bandoná mi tampoko, o Dios, te ora ku m'a kaba di konta di bo forsa i bo obranan grandi na tur hende di awor i di mañan.",
			"19": "<sup>19</sup> Dios, bo hustisia ta yega te na shelu, esta kos grandi Bo a hasi! Dios, ken ta manera Bo?",
			"20": "<sup>20</sup> Ounke Bo a pèrmití pa mi a wanta hopi mizeria pisá, lo Bo bolbe duna mi bida i lo lanta mi for di fondo di tera.",
			"21": "<sup>21</sup> Mustra mi bo gran fabor i bolbe duna mi konsuelo.",
			"22": "<sup>22</sup> Anto lo mi alabá Bo ku arpa, alabá bo fieldat, o mi Dios. Lo mi toka lira na bo honor, Abo, Dios Santu di Israel.",
			"23": "<sup>23</sup> Ora ku mi kanta salmo pa Bo, mi lepnan lo bai hubilá, sí, henter mi ser ku Bo a salba.",
			"24": "<sup>24</sup> Henter dia mi lenga lo move keda menshoná bo hustisia; pasobra brongosá i humiliá lo ta esnan ku ta buska mi desgrasia."
		},
		"72": {
			"1": "<sup>1</sup> Dios, laga rei kompartí bo mes huisio, e yu di reinan ei trese bo hustisia;",
			"2": "<sup>2</sup> lag'é guia bo pueblo ku hustisia i parti derecho pa bo pobernan.",
			"3": "<sup>3</sup> E ora ei seru- i seritunan lo trese pas i hustisia pa bo pueblo.",
			"4": "<sup>4</sup> L'e sali pa pobernan di pueblo, l'e salba yunan di esnan ku tin mester i lo kaba ku tur ku t'eksplotá nan.",
			"5": "<sup>5</sup> E keda biba tanten ku tin solo i ku tin luna, un siglo tras di otro.",
			"6": "<sup>6</sup> L'e ta manera awa riba yerba, un awa duru ku ta muha tera.",
			"7": "<sup>7</sup> Den su tempu hustisia lo bona, pas profundo lo reina te ora luna no t'ei mas.",
			"8": "<sup>8</sup> Lag'é manda di laman te laman, fo'i Eufrat te na skinanan di mundu.",
			"9": "<sup>9</sup> Beduinonan lo bùig su dilanti, su enemigunan lo kai boka abou.",
			"10": "<sup>10</sup> Reinan di Tarsis i di e islanan lo trese regalo p'e; reinan di Sheba i Seba lo bini pa pag'é nan tributo.",
			"11": "<sup>11</sup> Mare tur rei por dun'é homenahe, ohalá tur pueblo sirbié!",
			"12": "<sup>12</sup> Lo e yuda un pober ku ta pidi, un mizerabel ku ta sin protekshon.",
			"13": "<sup>13</sup> L'e tin pena di humilde i pobernan, l'e salba bida di hende den apuro.",
			"14": "<sup>14</sup> L'e libra nan di opreshon i violensia, nan bida ta presioso den su bista.",
			"15": "<sup>15</sup> Biba rei! Nan dun'é oro di Sheba; mare nan resa p'e tur ora i dese'é tur kos bon tur dia bai.",
			"16": "<sup>16</sup> Ku tin maishi na granèl den pais, pegá pegá te den kabes di serunan, dunando fruta manera Libanon, su tapushinan mes tantu ku yerba di kunuku.",
			"17": "<sup>17</sup> Mare su nòmber keda ei pa semper, su nòmber dura mes largu ku solo; ku hende us'é pa bendishon, tur nashon yam'é fortuná!",
			"18": "<sup>18</sup> Alabá sea SEÑOR Dios, Dios di Israel, kende a hasi milager. E so!",
			"19": "<sup>19</sup> Alabá sea pa semper su nòmber glorioso; ku su fama yena henter mundu. Amèn, sí, amèn!",
			"20": "<sup>20</sup> Fin di e orashonnan di David, yu di Ishai."
		},
		"73": {
			"1": "<sup>1</sup> Bèrdat, Dios ta bon pa Israel, pa hende ku nan kurason a keda limpi!",
			"2": "<sup>2</sup> Tòg mi pia a hera di slep, parumpinga mi a trompeká,",
			"3": "<sup>3</sup> pasobra mi tabata yalurs riba hende yen di arogansia, kada be ku mi tabata mira prosperidat di hende malbado.",
			"4": "<sup>4</sup> Molèster nan no konosé, nan kurpa ta gordo i salú.",
			"5": "<sup>5</sup> Tur hende tin problema — nan nò, tur hende ta haña sla — nan nunka.",
			"6": "<sup>6</sup> P'esei nan tin orguyo pa koyar, violensia komo paña pa nan kurpa.",
			"7": "<sup>7</sup> Nan kurpa ta asina gordo ku nan wowonan ta bula afó, nan kurason ta patapata di idea.",
			"8": "<sup>8</sup> Nan ta chèrchè i ta papia kos malu, ku mal airu nan ta papia di menasa.",
			"9": "<sup>9</sup> Nan ta lanta bos kontra shelu i nan lenga ta lora riba tera.",
			"10": "<sup>10</sup> P'esei pueblo ta sigui nan tras i ta bebe golos di nan awa.",
			"11": "<sup>11</sup> Nan ta bisa: ‘Kon Dios lo por sa? Dios Altísimo lo kai ariba antó?’",
			"12": "<sup>12</sup> Asina nan ta, e malbadonan, semper nan ta sin preokupashon i ketu bai nan ta bira mas riku.",
			"13": "<sup>13</sup> Ai, ta pòrnada antó mi a tene mi konsenshi limpi, mi a laba man den inosensia,",
			"14": "<sup>14</sup> miéntras mi ta tormentá henter dia i ta mortifiká tur mainta?",
			"15": "<sup>15</sup> Pero si, enkambio, lo m'a bisa: ‘Laga mi papia meskos ku nan’, mira, lo m'a bira infiel na e kompania di bo yunan.",
			"16": "<sup>16</sup> Mi a kibra mi kabes pa komprondé, ma e asuntu a keda preokupá mi,",
			"17": "<sup>17</sup> te ora ku m'a drenta Dios su tèmpel i m'a bin komprondé nan destino.",
			"18": "<sup>18</sup> Bèrdat, Bo ta pone nan pia riba un kaminda ku ta slep, Bo ta laga nan kai na ruina.",
			"19": "<sup>19</sup> Esta spantoso nan a bira diripiente! Ta dato! Peresé horiblemente!",
			"20": "<sup>20</sup> Manera si nan tabata un soño di un hende ku ta spièrta, Señor, Abo tambe, ora Bo spièrta, Bo n' sa mes kon nan tabata.",
			"21": "<sup>21</sup> Ora ku mi sanger a daña i m'a kunsumí te den mi higra",
			"22": "<sup>22</sup> mi tabata bobo, ignorante, un animal sin sintí Bo dilanti.",
			"23": "<sup>23</sup> Sinembargo mi ta semper serka Bo, Abo ta tene mi man drechi,",
			"24": "<sup>24</sup> ta guia mi segun bo plan i na final lo tuma mi den gloria.",
			"25": "<sup>25</sup> Ken mi tin den shelu? Abo so! Si mi ta ku Bo, kiko mundu ta importá mi?",
			"26": "<sup>26</sup> Maske mi kurpa i kurason por sukumbí Dios ta semper mi baranka, E ta mi poseshon, mi n' por pèrd'É.",
			"27": "<sup>27</sup> Sí, esnan ku ta leu di Bo ta pèrdè; Bo ta destruí tur hende ku ta laga Bo pa sigui otro dios.",
			"28": "<sup>28</sup> Pa loke ta toka ami mihó mi keda serka Dios; serka SEÑOR Dios mi tin mi refugio. Laga mi proklamá tur bo obranan!"
		},
		"74": {
			"1": "<sup>1</sup> O Dios, di kon B'a bandoná nos pa semper, di kon bo ira ta kima kontra bo karnénan, bo rebaño?",
			"2": "<sup>2</sup> Kòrda riba bo komunidat, ku Bo a gana ántes ayá, e tribu ku Bo a reskatá pa el a bira bo mes propiedat; kòrda riba Seru di Sion, kaminda Bo tabata biba.",
			"3": "<sup>3</sup> Bai Bo mira e ruinanan fatal, henter tèmpel destruí pa enemigu.",
			"4": "<sup>4</sup> Bo enemigunan a grita viktoria meimei di bo lugá sagrado. Aya nan a planta nan banderanan komo señalnan bon visibel.",
			"5": "<sup>5</sup> Ta manera nan a zuai nan machete i a kap den un mondi será;",
			"6": "<sup>6</sup> tur relieve nan a kibra na wèrki ku gòlpinan di hacha i mukel.",
			"7": "<sup>7</sup> Nan a pega bo tèmpel na kandela, a profaná i basha abou kas di bo nòmber.",
			"8": "<sup>8</sup> Nan ker a kaba ku nos tur den ún kabá, tur kas di Dios den pais nan a kima.",
			"9": "<sup>9</sup> No tin señal di Dios pa nos, ningun profeta no a keda, niun di nos no sa te ki dia.",
			"10": "<sup>10</sup> O Dios, kuantu tempu mas e opresor ei lo sigui bochorná Bo Akaso e enemigu por keda profaná bo nòmber sin fin?",
			"11": "<sup>11</sup> Di kon Bo no ta saka bo man, Bo ta skonde bo man drechi tra'i bo lomba?",
			"12": "<sup>12</sup> Pero, Dios, fo'i prinsipio, Bo ta mi rei ku ta salba hende rònt mundu.",
			"13": "<sup>13</sup> Ku bo forsa Bo a sples laman na dos, Bo a kibra kabes di dragonnan di laman.",
			"14": "<sup>14</sup> B'a machiká kabesnan di Leviatan i a dun'é pa kuminda na tribon.",
			"15": "<sup>15</sup> B'a laga fuente i riu brota. B'a seka riunan ku semper sa tin awa.",
			"16": "<sup>16</sup> Dia ta di Bo, anochi ta di Bo, t'Abo ta Esun ku a duna luna i solo nan lugá.",
			"17": "<sup>17</sup> Bo a fiha tur frontera di mundu, tempu di friu i di kalor, ta bo trabou.",
			"18": "<sup>18</sup> Kòrda bon, SEÑOR, enemigu ta hari Bo, un pueblo bobo ta ultrahá bo nòmber.",
			"19": "<sup>19</sup> No laga bo palomba pa falki! Ni keda sin kòrda nunka mas bida di bo yunan den mizeria.",
			"20": "<sup>20</sup> Konsiderá bo Aliansa! Pasobra tin hopi lugá skur den pais kaminda ta yen di violensia.",
			"21": "<sup>21</sup> No laga hende oprimí bai ku kara brongosá; pobernan i hende sin derecho mare nan por alabá bo nòmber!",
			"22": "<sup>22</sup> Lanta, defendé bo kaso, Dios, ripará ku hende sin sintí ta sigui ofendé Bo henter dia.",
			"23": "<sup>23</sup> No lubidá gritu mahos di bo enemigunan, e rabiamentu semper mas pisá di esnan ku ta lanta kontra Bo."
		},
		"75": {
			"1": "<sup>1</sup> Nos ta alabá Bo, Dios, sí, nos ta alabá Bo; nos ta invoká bo nòmber i ta konta di bo milagernan.",
			"2": "<sup>2</sup> ‘Na e ora ku Mi mes a stipulá lo Mi husga di akuerdo ku hustisia.",
			"3": "<sup>3</sup> Tera ku tur su habitantenan por tembla: Ami a ankra su pilánan.",
			"4": "<sup>4</sup> M'a bisa hende arogante: “Stòp di broma!” i pekadó: “No kana hasi grandi.",
			"5": "<sup>5</sup> No kana blòf hasi grandi. Pakiko tantu arogansia?” ’",
			"6": "<sup>6</sup> No ta di pariba o pabou ni for di desierto o di serunan yudansa ta bin,",
			"7": "<sup>7</sup> sino Dios mes ta Esun ku lo ta hues: lo E humiliá esun, anto lo E alsa un otro.",
			"8": "<sup>8</sup> SEÑOR tin beker di furia den su man, yen di biña ku ta skuma, bon mesklá. Lo E basha for di dje, pa nan bebe, tur hasidó di maldat riba mundu, beb'é limpi limpi asta e kachikachi.",
			"9": "<sup>9</sup> Ma lo no stòp di proklam'É i kanta salmo pa e Dios di Yakob.",
			"10": "<sup>10</sup> Lo mi kita tur orguyo di malbadonan, ma bon hendenan lo kana frenta na altu!"
		},
		"76": {
			"1": "<sup>1</sup> Dios ta konosí na Huda, su fama ta grandi na Israel.",
			"2": "<sup>2</sup> El a forma su bibá na Shalem, E tin su paradero na Sion.",
			"3": "<sup>3</sup> Ei El a kibra flecha i bog, eskudo, spada, guera mes.",
			"4": "<sup>4</sup> Resplandesiendo Bo a baha, poderoso, fo'i riba serunan yen di botin.",
			"5": "<sup>5</sup> Turdí drumí abou, e balentenan, hòmbernan fuerte, nan man a pèrdè forsa.",
			"6": "<sup>6</sup> Pa bo menasa, o Dios di Yakob, kabai i ginete a tolondrá.",
			"7": "<sup>7</sup> Abo, teribel Bo ta! Ken por keda riba pia Bo dilanti, ora Bo ta baha bo rabia!",
			"8": "<sup>8</sup> For di shelu Bo a dikta sentensia; tera a spanta keda ketu,",
			"9": "<sup>9</sup> ora Dios a lanta pa huisio, pa salba tur humilde den pais.",
			"10": "<sup>10</sup> Hende, pa rebelde k'e por ta, mester rekonosé Bo, esnan ku a skapa di e kastigu na final ta rondoná Bo.",
			"11": "<sup>11</sup> Hasi promesa na SEÑOR, boso Dios, i kumpli kuné; mare tur hende rònt di djE paga nan tributo na Esun ku ta digno di temor,",
			"12": "<sup>12</sup> ku ta frena orguyo di prínsipenan, ta yena reinan di mundu ku sustu."
		},
		"77": {
			"1": "<sup>1</sup> Mi ta sklama na Dios, mi ta grita, mi ta sklama na Dios p'E tende mi.",
			"2": "<sup>2</sup> Den mi ansha mi ta buska SEÑOR, ku mi man henter anochi na laria, sin kansa di pidi yudansa. Mi alma ta nenga konsuelo.",
			"3": "<sup>3</sup> Si mi kòrda riba Dios òf meditá, mi kurason ta kibra i mi ta keha.",
			"4": "<sup>4</sup> Bo n' ta laga mi wowo sera, mi t'asina turdí ku mi n' por papia.",
			"5": "<sup>5</sup> Mi ta pensa riba e dianan di ántes, riba añanan ku a pasa mashá ten.",
			"6": "<sup>6</sup> Anochi mi ta keda rekordá kon mi ta'ta kanta di SEÑOR; mi ta meditá profundamente, mi spiritu ta blo hasi pregunta:",
			"7": "<sup>7</sup> Señor lo rechasá nos pa semper? L'E no mustra su kariño nunka mas?",
			"8": "<sup>8</sup> Akaso su bondat a bai pa keda? Su promesa no ta sali nunka mas?",
			"9": "<sup>9</sup> SEÑOR a lubidá su kompashon? E ta asina rabiá ku E n' tin duele?",
			"10": "<sup>10</sup> Loke ta duel mi mas tantu t'e idea ku aktuashon di Altísimo a kambia!",
			"11": "<sup>11</sup> Mi ta rekordá Dios su hazañanan, sí, mi ta kòrda bo milagernan di ántes.",
			"12": "<sup>12</sup> Mi ta pensa riba tur loke B'a hasi i mi ta meditá riba bo obranan.",
			"13": "<sup>13</sup> Tur loke Bo ta hasi, Dios, ta santu. Kua Dios ta mes grandi ku nos Dios?",
			"14": "<sup>14</sup> Abo, e Dios ku ta hasi milager, ku ta mustra nashonnan bo poder;",
			"15": "<sup>15</sup> ku a libra bo pueblo ku man fuerte, e yunan di Yakob i Jozef.",
			"16": "<sup>16</sup> O Dios, awa di laman a mira Bo, laman a mira Bo i a krem, el a sakudí te den su fondo.",
			"17": "<sup>17</sup> Nubianan a basha nan awa, bos a ronka den shelu, bo flechanan a kòrta bai bini.",
			"18": "<sup>18</sup> Zonido di bos a sigui lora, mundu tur na lus di welek, tera a tembla, sakudí.",
			"19": "<sup>19</sup> Bo kaminda a pasa den laman, Bo a kana den masa di awa: no por a mira bo pasonan!",
			"20": "<sup>20</sup> Bo a guia bo pueblo, bo karnénan, pa man di Moises i Aaron."
		},
		"78": {
			"1": "<sup>1</sup> Mi pueblo, skucha mi siñansa, paga tinu na loke mi ta bisa.",
			"2": "<sup>2</sup> Mi ta bai habri mi boka pa un lès, habri sekretonan di tempu antiguo.",
			"3": "<sup>3</sup> Loke nos a tende i siña, loke nos grandinan a konta nos",
			"4": "<sup>4</sup> nos no ke tene sekreto pa nan yunan, sino konta e generashon benidero: esta gloria di SEÑOR, su poder, i e kosnan milagroso k'El a hasi.",
			"5": "<sup>5</sup> El a saka un dekreto pa Yakob i a pone un lei na Israel, anto El a manda nos grandinan pa nan siña nan yunan esei,",
			"6": "<sup>6</sup> pa e generashon benidero tambe sa, e yunan ku lo nase despues, i na nan turno nan lo konta nan yunan,",
			"7": "<sup>7</sup> pa nan tambe konfia den SEÑOR, no lubidá Dios su obranan grandi, sino mas bien opservá su mandamentunan;",
			"8": "<sup>8</sup> pa nan no bira manera nan grandinan, generashon kabesura i rebelde, generashon ku kurason solo birá, insinsero di karakter ku Dios.",
			"9": "<sup>9</sup> Efraimitanan, eksperto ku bog, a retirá riba dia di bataya.",
			"10": "<sup>10</sup> Nan no a warda aliansa di Dios, ni ker a biba konforme su lei.",
			"11": "<sup>11</sup> Nan a lubidá su akshonnan, e milagernan ku El a demostrá nan,",
			"12": "<sup>12</sup> milagernan, den bista di nan grandinan, na Egipto, den yanura di Soan.",
			"13": "<sup>13</sup> El a parti laman i a laga nan pasa, El a laga awa para manera un dam.",
			"14": "<sup>14</sup> El a guia nan den dia den un nubia, henter anochi den lus di kandela.",
			"15": "<sup>15</sup> El a sples baranka den desierto laga nan bebe laman di awa.",
			"16": "<sup>16</sup> Fo'i baranka El a laga riunan brota i awa basha ku hopi stripada.",
			"17": "<sup>17</sup> Ma nan a sigui peka kontra djE, den desierto nan a lanta kontra Altísimo.",
			"18": "<sup>18</sup> Den nan kurason nan a pone Dios na prueba pidiendo kuminda na nan gustu.",
			"19": "<sup>19</sup> Nan a papia kontra Dios i bisa: ‘Akaso Dios por drecha mesa den desierto?",
			"20": "<sup>20</sup> Bèrdat, El a dal e baranka: awa a brota i riunan a kore, ma lo E ta kapas di duna pan, l'E por mira pa su pueblo haña karni?’",
			"21": "<sup>21</sup> Asina ta ku SEÑOR a indigná, ora El a tende esei; kandela a sende kontra Yakob, a lanta un furia kontra Israel,",
			"22": "<sup>22</sup> komo nan a pèrdè fe den Dios, nan no a kere ku l'E duna su yudansa.",
			"23": "<sup>23</sup> Tòg El a duna su òrdu na e nubianan altu ayariba, i El a habri portanan di shelu;",
			"24": "<sup>24</sup> El a laga mana yobe pa nan kome, El a duna nan trigo for di shelu;",
			"25": "<sup>25</sup> hende a kome pan di angelnan, El a manda provishon pa nan te sobra.",
			"26": "<sup>26</sup> El a lòs bientu di pariba for di shelu, a lanta bientu di zùit ku forsa grandi,",
			"27": "<sup>27</sup> El a laga karni yobe riba nan manera stòf, mes tantu para ku tin santu na laman.",
			"28": "<sup>28</sup> El a laga nan kai meimei den kampamentu, tur kaminda rondó di nan tèntnan.",
			"29": "<sup>29</sup> Anto nan a kome nan barika yen, El a sirbi nan tur loke nan tabata gusta.",
			"30": "<sup>30</sup> Apénas nan a plakia nan mester, — nan kuminda ainda den nan boka —",
			"31": "<sup>31</sup> ku furia di Dios a lanta kontra nan i a mata esnan di mas robusto, El a tumba flor di Israel.",
			"32": "<sup>32</sup> Ku tur esei nan a sigui peka tòg, i no ker a kere den milagernan di Dios.",
			"33": "<sup>33</sup> P'esei El a laga nan dianan pasa bai manera un rosea i a pone un fin spantoso na nan bida.",
			"34": "<sup>34</sup> Ora El a laga algun di nan muri, e otronan tur a busk'É, a kombertí i a puntra pa Dios",
			"35": "<sup>35</sup> i nan a kòrda ku Dios ta nan baranka. Dios Altísimo, nan Salbador.",
			"36": "<sup>36</sup> Ma mashá labio, t'esei nan tabatin, nan lenga a sigui gañ'É;",
			"37": "<sup>37</sup> nan kurason no tabata serka djE, nan no a keda fiel na su aliansa.",
			"38": "<sup>38</sup> Ma E tabata sinti kompashon, El a pordoná nan nan kulpa i a keda sin kaba ku nan; kada be El a wanta su furia, i a keda sin baha su rabia.",
			"39": "<sup>39</sup> E tabata pensa: Ta hende nan ta, un rosea ku ta bai sin bolbe.",
			"40": "<sup>40</sup> Kuantu be nan a lanta kontra djE, kuantu be nan a amarg'É den desierto, den e mondi salbahe!",
			"41": "<sup>41</sup> Kada be nan a bolbe tenta Dios, provokando Dios Santu di Israel.",
			"42": "<sup>42</sup> Nan no tabata kòrda kon su man a yega di libra nan fo'i man di enemigu,",
			"43": "<sup>43</sup> ora den yanura di Soan na Egipto El a hasi kosnan grandi, milagroso;",
			"44": "<sup>44</sup> kon El a kambia nan riunan na sanger, pa nan no bebe awa for di nan;",
			"45": "<sup>45</sup> kon El a manda maribomba pa nan, ku tabata kome nan bibu i sapunan ku ta'ta hostigá nan.",
			"46": "<sup>46</sup> El a laga nan kosecha pa badjaga, trabou di nan man pa dalakochi;",
			"47": "<sup>47</sup> a destruí nan matanan di wendrùif i tur nan palunan di figo pa un yobida di pipita di eis;",
			"48": "<sup>48</sup> El a laga piedra di eis mata nan bestianan di kria, anto El a laga bos kai riba nan trupanan di bestia chikí.",
			"49": "<sup>49</sup> El a baha kandela di su furia riba nan, su ira, su rabia i angustia: delegashon di mensahero di desaster.",
			"50": "<sup>50</sup> El a habri kaminda pa su furia, E no a spar nan di morto i a laga nan bestianan pa pèster.",
			"51": "<sup>51</sup> El a dal tur yu mayó di Egipto; El a mata den tèntnan di Ham promé fruta di nan potensia di hòmber.",
			"52": "<sup>52</sup> Sinembargo El a laga su pueblo sali pafó manera karné; El a guia nan dor di desierto manera un trupa di bestia.",
			"53": "<sup>53</sup> El a guia nan sigur, liber di miedu i nan enemigunan: laman a tapa nan!",
			"54": "<sup>54</sup> El a hiba nan su tera santu, na e seru ku E mes a konkistá.",
			"55": "<sup>55</sup> El a plama nashonnan nan dilanti, ku sinta El a midi e tera i a duna nan esei pa poseshon; El a duna tribunan di Israel nan tèntnan pa biba aden.",
			"56": "<sup>56</sup> Nan a pone Dios Altísimo na prueba, nan a rebeldiá kontra djE i a nenga di warda su preseptonan,",
			"57": "<sup>57</sup> pasobra manera nan grandinan nan a neng'É i a bira infiel, halando bèk manera un bog ku n' ta sirbi.",
			"58": "<sup>58</sup> Nan a sar'É ku nan altánan pagano i a provok'é ku imágen di nan diosnan",
			"59": "<sup>59</sup> Dios a ripará i a rabia, El a disgustá di Israel,",
			"60": "<sup>60</sup> a bandoná su santuario na Silo, e tènt den kua El a biba bou di hende.",
			"61": "<sup>61</sup> El a laga e Arka bai fo'i tera — e señal di su poder i su gloria —, entregá den man di enemigu.",
			"62": "<sup>62</sup> Rabiá ku su propio pueblo El a laga pa nan muri den masakre.",
			"63": "<sup>63</sup> Kandela a devorá nan hóbennan i pa e yu muhénan den nan no a zona kantikanan nupsial.",
			"64": "<sup>64</sup> Nan saserdotenan a kai pa spada sin ta yorá pa nan biudanan.",
			"65": "<sup>65</sup> Pero Señor a spièrta manera fo'i soño, manera un sòldá, ora e bini bei despues di a bebe hopi biña.",
			"66": "<sup>66</sup> El a saka lomba di enemigunan tur na blufein i a pone nan kara pa semper na bèrgwensa.",
			"67": "<sup>67</sup> El a rechasá tènt di Jozef, E no a skohe tribu di Efraim;",
			"68": "<sup>68</sup> tribu di Huda, esei El a skohe, Seru di Sion, su lugá preferí.",
			"69": "<sup>69</sup> Aya El a traha su kas santu manera su bibá selestial, manera mundu, fundá pa tur semper.",
			"70": "<sup>70</sup> David, su sirbidó, El a skohe, El a sak'é for di kuránan di karné",
			"71": "<sup>71</sup> i a yam'é for di tras di e mamanan, pa el a kuida Yakob, su pueblo, Israel, su mes propiedat.",
			"72": "<sup>72</sup> El a kuida nan ku gran sinseridat i a guia nan ku man eksperto."
		},
		"79": {
			"1": "<sup>1</sup> Paganonan, o Dios, a invadí bo propiedat, nan a profaná bo tèmpel santu, laga Herusalèm bira un ruina.",
			"2": "<sup>2</sup> Kurpa di bo sirbidónan nan a laga komo kuminda pa para di shelu, karni di bo fielnan pa bestia feros.",
			"3": "<sup>3</sup> Manera awa nan a basha nan sanger tur kaminda rònt di Herusalèm; no tabatin ningun pa dera morto.",
			"4": "<sup>4</sup> Nos a bira mofa di bisiña, tur hende ku biba rònt di nos ta pil di nos, ta insultá nos.",
			"5": "<sup>5</sup> Te ki dia, SEÑOR! Bo ta sigui rabia pa semper? Yalurs ta sigui kima bo paden manera ta kandela?",
			"6": "<sup>6</sup> Baha bo rabia riba e nashonnan ku no ke rekonosé Bo, riba e reinonan kaminda nunka nan no ta invoká bo nòmber,",
			"7": "<sup>7</sup> pasobra nan a devorá Yakob i a ruiná su teritorio.",
			"8": "<sup>8</sup> No laga nos paga pa e pikánan ku nos antepasadonan a hasi; bo kompashon sali lihé na nos enkuentro, pasobra nos a pèrdè tur forsa.",
			"9": "<sup>9</sup> Abo, yuda nos, Dios Salbador, pa gloria di bo nòmber! Salba nos i kita nos pikánan pa gloria di bo nòmber.",
			"10": "<sup>10</sup> Ki mishi paganonan bisa: ‘Unda nan Dios ta?’ Mare ku dilanti di nos bista paganonan por yega na sinti kon Bo ta venga e sanger ku bo sirbidónan a drama.",
			"11": "<sup>11</sup> Skucha keho dje prezunan i libra ku bo brasa poderoso esnan kondená na morto.",
			"12": "<sup>12</sup> Paga nos bisiñanan shete be bèk e ultrahe ku kua nan a falta Bo, Señor!",
			"13": "<sup>13</sup> Anto nos, nos ku ta bo pueblo, e karnénan ku Abo ta kuida, lo gradisí Bo pa tur eternidat i lo kanta bo alabansa den tur generashon."
		},
		"80": {
			"1": "<sup>1</sup> Skucha, Wardador di Israel, ku ta guia Jozef, bo rebaño; for di bo trono ku ta riba kerubinnan manifestá Bo ku splendor dilant'i bista",
			"2": "<sup>2</sup> di Efraim, Benhamin i Manase. Mustra bo poder, bin salba nos!",
			"3": "<sup>3</sup> O Dios, trese un kambio pa nos! Mira nos ku bista di kariño i nos lo ta salbá!",
			"4": "<sup>4</sup> SEÑOR, o Dios di universo, te ki dia Bo ta keda sulfurá, ora bo pueblo ta resa na Bo?",
			"5": "<sup>5</sup> B'a dun'é pan di lágrima pa kome, pa bibida un riu di aw'i wowo.",
			"6": "<sup>6</sup> Nos t'un motibu di pleitu pa bisiñanan, nos enemigunan ta chèrchè nos.",
			"7": "<sup>7</sup> Dios di universo, trese un kambio pa nos! Mira nos ku bista di kariño, i nos lo ta salbá!",
			"8": "<sup>8</sup> B'a saka un mata di wendrùif fo'i Egipto, B'a plama pueblonan fo'i otro pa plant'é.",
			"9": "<sup>9</sup> B'a traha tera p'e, pa asina tur kaminda e tira rais i yena e pais.",
			"10": "<sup>10</sup> Ku su sombra el a tapa serunan, ku su rankanan seder grandioso.",
			"11": "<sup>11</sup> Te na laman el a saka su ramanan, te na Eufrat su spreitnan.",
			"12": "<sup>12</sup> Di kon B'a tumba su kurá di piedra, pa ken ku pasa por a kohe su frutanan?",
			"13": "<sup>13</sup> Pa porkonan di mondi dispidié i bestianan feros kom'é hasié limpi limpi?",
			"14": "<sup>14</sup> Dios di universo, bolbe! Mira abou for di shelu, ripará! Bin atendé ku bo mata di wendrùif",
			"15": "<sup>15</sup> ku bo man drechi a planta komo planchi: bo mes yu ku B'a duna fortalesa.",
			"16": "<sup>16</sup> Laga nan ku ke kim'é komo sushi peresé pa bo mirada furioso.",
			"17": "<sup>17</sup> Laga bo man sosegá riba e hende sintá na bo lado, e yu di hende ku B'a duna fortalesa:",
			"18": "<sup>18</sup> anto nos lo n' bandoná Bo nunka mas. Duna nos bida i nos lo invoká Bo!",
			"19": "<sup>19</sup> SEÑOR, Dios di universo, trese un kambio pa nos! Mira nos ku bista di kariño i nos lo ta salbá!"
		},
		"81": {
			"1": "<sup>1</sup> Kanta di legria pa Dios, nos forsa, kanta gloria di Dios di Yakob.",
			"2": "<sup>2</sup> Entoná un salmo riba tono di tambú, di arpa melodioso i di lira.",
			"3": "<sup>3</sup> Toka kachu ora luna ta nobo, ku luna yen, nos gran dia di fiesta.",
			"4": "<sup>4</sup> Pasobra asina ta lei pa Israel, t'e mandamentu di Dios di Yakob.",
			"5": "<sup>5</sup> El a hasié un dekreto pa Jozef, ora El a sali kontra tera di Egipto. Mi a tende un stèm ku mi n' ta'ta konosé:",
			"6": "<sup>6</sup> ‘Mi a baha e karga fo'i bo lomba. Mi a libra bo mannan dje makutu pisá.",
			"7": "<sup>7</sup> Den bo ansha bo a grita i Mi a salba bo, skondí den ronkamentu di bos M'a kontestá Bo, na fuente di Meriba Mi a sa ken bo ta.",
			"8": "<sup>8</sup> Tende, mi pueblo, Mi ke avisá Bo, mare bo skucha Mi, Israel!",
			"9": "<sup>9</sup> Boso no sirbi un Dios strañero, no adorá un Dios di afó.",
			"10": "<sup>10</sup> Ami ta SEÑOR, bo Dios, Esun ku a saka bo for di tera di Egipto; habri bo boka i lo Mi yen'é.",
			"11": "<sup>11</sup> Pero mi pueblo no a skucha mi bos, Israel no a tende di Mi.",
			"12": "<sup>12</sup> M'a laga nan pa nan kuenta pa nan sigui nan kièr, pa nan sigui nan mes idea.",
			"13": "<sup>13</sup> Ai, mare mi pueblo a skucha Mi i Israel por a sigui mi kamindanan!",
			"14": "<sup>14</sup> Lo M'a humiliá su enemigunan mesora i hisa man kontra su opresornan.",
			"15": "<sup>15</sup> Nan ku ta odia SEÑOR lo a trastia kunÉ, ma nan kastigu lo a dura pa semper.",
			"16": "<sup>16</sup> Ma mi pueblo lo M'a kria ku manteka di trigo i yen'é ku stropi fo'i baranka.’"
		},
		"82": {
			"1": "<sup>1</sup> Dios ta pará den konseho dibino meimei di diosnan E ta dikta sentensia.",
			"2": "<sup>2</sup> ‘Ki dia boso ta stòp di saka sentensia falsu i di skohe banda di malbadonan?",
			"3": "<sup>3</sup> Hasi hustisia na pober i wérfano, defendé hende den apuro i sin amparo.",
			"4": "<sup>4</sup> Libra hende débil i pober, ranka nan for di man di mal hende.’",
			"5": "<sup>5</sup> Nan no sa ni nan no ta komprondé, ta den skuridat nan ta kana; tur fundeshi di mundu ta tembla.",
			"6": "<sup>6</sup> Mi di: ‘Boso ta dios, yu di Altísimo, tur?",
			"7": "<sup>7</sup> Sinembargo boso lo muri manera hende i boso lo kai manera kualke mandatario!’",
			"8": "<sup>8</sup> Lanta, o Dios, husga mundu, pasobra Bo ta doño di tur pueblo."
		},
		"83": {
			"1": "<sup>1</sup> O Dios, no keda sin papia, no keda ketu, sin move, o Dios!",
			"2": "<sup>2</sup> Tende nan borotá, bo enemigunan! Esnan ku tin odio kontra Bo ta lanta kabes.",
			"3": "<sup>3</sup> Nan ta forma un kòmplòt kontra bo pueblo, ta traha plan kontra esnan ku Bo ta kuida.",
			"4": "<sup>4</sup> Nan ta grita: Ban kaba ku e pueblo ei, di manera ku nòmber di Israel no keda menshoná nunka mas.",
			"5": "<sup>5</sup> Tur di akuerdo nan a deliberá, a sera un pakto kontra Bo:",
			"6": "<sup>6</sup> tèntnan di Edom i ismaelitanan, Moab i yunan di Hagar,",
			"7": "<sup>7</sup> Guebal, Amon i Amalèk, Filistea i habitantenan di Tiro;",
			"8": "<sup>8</sup> asta Ashur a sera ku nan, un gran apoyo pa yunan di Lòt.",
			"9": "<sup>9</sup> Trata nan manera Midian, manera Sísera, Yabin, na riu di Kishon;",
			"10": "<sup>10</sup> nan a keda destruí banda di En-Dor i a sirbi di mèst pa kunuku.",
			"11": "<sup>11</sup> Trata nan lidernan meskos ku Bo a trata Oreb i Zeeb; hasi ku tur nan reinan manera ku Zèbag i Salmuna,",
			"12": "<sup>12</sup> ku a bisa: Ban poderá di e kunukunan fértil di Dios!",
			"13": "<sup>13</sup> Mi Dios, hasi nan manera plushi, manera bagas den bientu.",
			"14": "<sup>14</sup> Manera kandela ku ta kima un mondi, manera vlamnan ku ta kome seru limpi,",
			"15": "<sup>15</sup> persiguí nan meskos ku bo orkan; laga nan ta asustá pa bo tormento,",
			"16": "<sup>16</sup> Tapa nan kara ku bèrgwensa, pa nan puntra, SEÑOR, ken Bo ta.",
			"17": "<sup>17</sup> Laga nan ta humiliá i konfundí, keda brongosá i peresé",
			"18": "<sup>18</sup> i komprondé ku Abo so yama SEÑOR, alsá altu riba tur hende."
		},
		"84": {
			"1": "<sup>1</sup> Est'un enkanto bo bibá ta, o SEÑOR di universo!",
			"2": "<sup>2</sup> Mi alma ta muri di anhelo pa plenchinan di tèmpel di SEÑOR; mi kurason, sí, tur mi ser ta grita di deseo pa Dios bibu.",
			"3": "<sup>3</sup> Mòfi mes ta haña un kas, souchi ta traha su nèshi pa buta su yunan aden: serka bo altánan, o SEÑOR di universo, mi Rei i mi Dios!",
			"4": "<sup>4</sup> Felis t'esnan ku ta biba den bo kas i por alabá Bo tur ora.",
			"5": "<sup>5</sup> Felis esnan ku den Bo ta haña forsa, ku tin gana di kana bai bo tèmpel.",
			"6": "<sup>6</sup> Pasando den Vaye di Bálsamo, nan ta kambi'é den oásis; promé awa ta yen'é ku bendishon.",
			"7": "<sup>7</sup> Na kada paso nan forsa t'oumentá: e Dios di diosnan ta aparesé na Sion!",
			"8": "<sup>8</sup> Skucha mi orashon, SEÑOR, Dios di universo, tende mi, o Dios di Yakob!",
			"9": "<sup>9</sup> O Dios, nos Eskudo, pone tinu, mira esun ungí ku bon wowo.",
			"10": "<sup>10</sup> Pasobra ún dia den bo plenchinan bal mi mas ku mil pafó: mihó para riba stupi di kas di mi Dios ku biba den lugánan di maldat.",
			"11": "<sup>11</sup> SEÑOR ta un solo, un eskudo: Dios ta duna su fabor i honor. SEÑOR no ta nenga su biennan na hende di kondukta sinsero.",
			"12": "<sup>12</sup> O SEÑOR di universo, felis ta esun ku ta konfia den Bo!"
		},
		"85": {
			"1": "<sup>1</sup> SEÑOR, Bo tabata bon pa bo tera, B'a trese kambio den suerte di Yakob.",
			"2": "<sup>2</sup> B'a pordoná kulpa di bo pueblo, B'a tapa tur su pikánan.",
			"3": "<sup>3</sup> B'a guli tur bo rabia manda abou, B'a frena e kandela di bo furia.",
			"4": "<sup>4</sup> Dios, nos Salbador, restourá nos, no keda disgustá ku nos mas.",
			"5": "<sup>5</sup> Bo ta bai keda pa semper indigná, ta sigui rabia ku nos sin fin?",
			"6": "<sup>6</sup> Bo n' por laga nos biba un bida nobo, pa bo pueblo bolbe legra den Bo?",
			"7": "<sup>7</sup> SEÑOR, mustra nos bo amor i duna nos bo salbashon!",
			"8": "<sup>8</sup> Mi ke skucha Dios-SEÑOR su palabra: ‘Pas!’ esei ta su mensahe pa su pueblo, pa tur ku ta su fielnan, kontal ku nan no bolbe hasi bobedat.",
			"9": "<sup>9</sup> Salbashon ya ta serka su fielnan, su gloria ta bin biba den nos tera:",
			"10": "<sup>10</sup> amor i bèrdat lo topa, hustisia i pas lo brasa otro;",
			"11": "<sup>11</sup> bèrdat lo brota for di tera i hustisia mira abou for di shelu.",
			"12": "<sup>12</sup> Ademas SEÑOR lo duna bonansa i nos tera lo duna kosecha.",
			"13": "<sup>13</sup> Hustisia lo marcha su dilanti i lo habri kaminda pa su pasonan."
		},
		"86": {
			"1": "<sup>1</sup> SEÑOR, skucha mi, kontestá mi, pasobra mi ta pober, sin amparo!",
			"2": "<sup>2</sup> Warda mi, mi ta bo amigu, Abo, mi Dios, salba mi, bo sirbidó ta konfia den Bo.",
			"3": "<sup>3</sup> Tene piedat di mi, Señor, henter dia mi ta sklama na Bo!",
			"4": "<sup>4</sup> Duna bo sirbiente alegria, ya ku ta na Bo mi ta alsa mi alma.",
			"5": "<sup>5</sup> Bo ta bon, Señor, i kla pa pordoná, yen di klemensia pa esnan ku ta invoká Bo.",
			"6": "<sup>6</sup> SEÑOR, skucha mi orashon, paga tinu na mi gritu di ousilio!",
			"7": "<sup>7</sup> Den mi ansha mi ta grita yama Bo, pasobra Abo lo tende mi sigur.",
			"8": "<sup>8</sup> Denter di diosnan, Señor, no tin ningun manera Bo, sin igual ta tur obra ku B'a hasi.",
			"9": "<sup>9</sup> Tur pueblo ku B'a traha lo bini pa adorá den bo presensia, Señor, i duna homenahe na bo nòmber:",
			"10": "<sup>10</sup> ‘Grandi Bo ta, hasidó di milager, Abo, Dios, Abo so!’",
			"11": "<sup>11</sup> Mustra mi bo kaminda, SEÑOR, pa mi andá sea konforme bo bèrdat; dirigí mi kurason na ún kos so: rèspèt, sin basilá, pa bo nòmber.",
			"12": "<sup>12</sup> Di henter mi kurason, Señor mi Dios, lo mi duna Bo alabansa i kanta gloria di bo nòmber pa semper.",
			"13": "<sup>13</sup> Pasobra grandi bo klemensia ta pa mi, i B'a salba mi dje abismo profundo.",
			"14": "<sup>14</sup> Dios, insolentenan a lanta kontra mi, un kuèrdè di burdugu ke mata mi, nan no ta tene kuenta ku Bo.",
			"15": "<sup>15</sup> Ma Abo, Señor, ta un Dios di ternura i gran mizerikòrdia, yen di pasenshi, bondadoso i fiel.",
			"16": "<sup>16</sup> Drei mira mi i tene kompashon, konsedé bo sirbidó bo fortalesa, salba e yu di bo sirbiente!",
			"17": "<sup>17</sup> Duna mi un prueba kla di bo bondat, pa esnan ku ta odia mi por mira, ku nan kara tur na bèrgwensa, ku t'Abo, SEÑOR, a yuda mi i konsolá mi."
		},
		"87": {
			"1": "<sup>1</sup> SEÑOR ta stima su siudat fundá riba serunan santu; portanan di Sion mas tantu ku tur otro bibá di Yakob.",
			"3": "<sup>3</sup> Kos glorioso nan ta bisa di bo, o siudat di Dios:",
			"4": "<sup>4</sup> ‘Mi ta konta Egipto i Babilonia den esnan ku ta rekonosé Mi; mira Filistea, Tiro i Etiopia; nan tur a nase aya!’",
			"5": "<sup>5</sup> Di Sion tur hende lo bisa: ‘Un pa un, tur a nase aya. Dios Altísimo mes a fund'é.’",
			"6": "<sup>6</sup> SEÑOR lo skibi den registro di e pueblonan: ‘Tal i tal hende a nase aya.’",
			"7": "<sup>7</sup> Kantando i baliando nan lo bisa: ‘Ta den bo nos lombrishi ta derá.’"
		},
		"88": {
			"1": "<sup>1</sup> SEÑOR Dios, mi Salbador, den dia mi ta grita ousilio, anochi mi ta buska bo presensia.",
			"2": "<sup>2</sup> Mare mi súplika por yega serka Bo, tende mi, mi ta sklama na Bo.",
			"3": "<sup>3</sup> Mi kurason ta kargá di fèrdrit, mi ta serka reino di morto.",
			"4": "<sup>4</sup> Nan ta konta mi den esnan ku ya a baha den buraku, mi ta parse un hòmber sin forsa.",
			"5": "<sup>5</sup> Mi paradero ta denter di morto, manera esnan ku a muri den bataya i kende, drumí den nan graf, Bo a lubidá kompletamente: nan ta ranká for di bo man.",
			"6": "<sup>6</sup> B'a tira mi den e pos di mas hundu, den regionnan skur, den abismo.",
			"7": "<sup>7</sup> Bo furia ta duru riba mi, Bo a laga bo olanan suta mi.",
			"8": "<sup>8</sup> B'a alehá mi konosínan fo'i mi, Bo a duna nan disgustu di mi. Un prezu mi ta, sin salida,",
			"9": "<sup>9</sup> mi wowo ta skur di fèrdrit. Tur dia, SEÑOR, mi ta yama Bo i mi ta alsa mi mannan na Bo.",
			"10": "<sup>10</sup> Bo ta hasi milager pa mortonan? Spiritunan lo lanta pa alabá Bo?",
			"11": "<sup>11</sup> Sa proklamá bo bondat den graf antó, bo fieldat den lugá di putrishon?",
			"12": "<sup>12</sup> Den e tiniebla ei nan sa di bo milagernan, di bo hustisia den e tera di olvido?",
			"13": "<sup>13</sup> Ma ami ta sigui sklama na Bo, SEÑOR, mainta ya mi orashon ta alkansá Bo.",
			"14": "<sup>14</sup> Pakiko rechasá mi, SEÑOR, pakiko skonde bo Kara pa mi?",
			"15": "<sup>15</sup> Fo'i ten mi ta'ta mucha mi a sufri i mi a biba na boka di buraku; m'a soportá kos teribel di bo parti, te pone man na kabes.",
			"16": "<sup>16</sup> Bo furia ta pasa riba mi, bo horornan ta kaba ku mi bida;",
			"17": "<sup>17</sup> nan ta rondoná mi henter dia manera un inundashon, tur pareu nan ta tapa mi abou.",
			"18": "<sup>18</sup> Bo a pone tur hende, ku tabata mi amigu i kompañero, alehá fo'i mi; awor ta skuridat ta mi kompaño!"
		},
		"89": {
			"1": "<sup>1</sup> Pa semper mi ke kanta SEÑOR su fabornan, mi ke pa ún generashon tras di otro siña konosé bo fieldat fo'i mi boka.",
			"2": "<sup>2</sup> Mi di: ‘Bo fabor t'ei pará pa semper; ta den shelu, ei Bo ta funda bo fieldat.’",
			"3": "<sup>3</sup> ‘Mi a sera un aliansa ku e hòmber ku M'a skohe, Mi a hura David, mi sirbidó, asin'akí:",
			"4": "<sup>4</sup> Lo Mi mantené bo desendensia pa semper, pa semper un di nan lo ta sintá riba bo trono.’",
			"5": "<sup>5</sup> O, shelunan ta gaba bo milagernan, SEÑOR, nan ta kanta bo fieldat den reunion dje sernan santu.",
			"6": "<sup>6</sup> Ken ta manera Dios den firmamentu di shelu, ken ta parse SEÑOR den tur ser selestial?",
			"7": "<sup>7</sup> Dios, respetá den konseho di santunan, sumamente temibel pa tur ku ta biba rònt di djE.",
			"8": "<sup>8</sup> O SEÑOR, Dios di universo, ken ta manera Bo, tan poderoso, SEÑOR, Abo bistí ku fieldat!",
			"9": "<sup>9</sup> Bo ta dominá soberbia di laman, si su olanan subi Bo ta plakia nan.",
			"10": "<sup>10</sup> B'a bora i destrosá e mònster Rahab, ku bo man poderoso Bo a plama e enemigu.",
			"11": "<sup>11</sup> Shelu ta di Bo, di Bo tera ta, Bo a funda mundu ku tur loke ta yen'é.",
			"12": "<sup>12</sup> Nort i zùit t'Abo a krea; Seru di Tabor i Seru di Hermon ta kanta di legria na honor di bo nòmber.",
			"13": "<sup>13</sup> Bo tin un brasa mashá poderoso, bo man ta fuerte, bo man drechi viktorioso.",
			"14": "<sup>14</sup> Hustisia i derecho ta fundeshi di bo trono, bondat i bèrdat ta pará bo dilanti.",
			"15": "<sup>15</sup> Felis ta e pueblo ku sa kon aklamá Bo, nan ta kana den lus di bo presensia, SEÑOR.",
			"16": "<sup>16</sup> Bo nòmber ta nan goso dia aden dia afó, bo obranan hustu, esei ta nan orguyo.",
			"17": "<sup>17</sup> Pasobra Bo ta nan splendor i nan forsa, pa motibu di bo grasia nos ta lanta kabes.",
			"18": "<sup>18</sup> Pasobra Abo, SEÑOR, a skohe nos eskudo, Abo, Dios Santu di Israel, a duna nos nos rei.",
			"19": "<sup>19</sup> Bo a yega di papia, den vishon ku bo fiel sirbidó i bis'é: ‘Mi a duna mi yudansa na un héroe, Mi a alsa un hóben for di pueblo.",
			"20": "<sup>20</sup> Mi a haña David, mi sirbidó, Mi a hunt'é ku mi zeta sagrado.",
			"21": "<sup>21</sup> Mi man firme lo ta su sosten, mi brasa lo dun'é fortalesa.",
			"22": "<sup>22</sup> Enemigu lo n' koh'é di sorpresa, malbado lo no humili'é.",
			"23": "<sup>23</sup> Dilanti dje lo Mi plèchè su enemigunan lo Mi tumba esnan ku ta odi'é.",
			"24": "<sup>24</sup> Mi fieldat i mi bondat lo kompañ'é, den mi nòmber lo e lanta kabes.",
			"25": "<sup>25</sup> Lo mi rèk su man te na laman, su man drechi te na Riu Grandi.",
			"26": "<sup>26</sup> L'e invoká Mi: “Bo ta mi Tata, mi Dios, mi baranka i salbashon.”",
			"27": "<sup>27</sup> Lo Mi hasié mi yu mayó, esun mas altu den reinan di mundu.",
			"28": "<sup>28</sup> Lo Mi mustr'é pa semper mi fabor, mi aliansa kuné lo keda firme.",
			"29": "<sup>29</sup> Su dinastia lo Mi laga keda semper i su trono tanten ku shelu t'ei.",
			"30": "<sup>30</sup> Ma si su yunan bandoná mi lei i no biba di akuerdo ku mi òrdunan,",
			"31": "<sup>31</sup> si nan violá mi preseptonan i no opservá mi mandamentunan,",
			"32": "<sup>32</sup> Mi ta paga nan malu ku chapara, ku hopi sla lo Mi paga nan faltanan.",
			"33": "<sup>33</sup> Ma lo Mi n' stòp di stima David, ni nenga mi fieldat n'e,",
			"34": "<sup>34</sup> Lo Mi no kibra mi pakto kuné, ni kambia loke M'a primintí.",
			"35": "<sup>35</sup> Un kos M'a hura pa mi santidat — hamas i nunka lo Mi n' gaña David —:",
			"36": "<sup>36</sup> Su desendensia lo biba eternamente, su trono ta pará manera solo Mi dilanti,",
			"37": "<sup>37</sup> manera luna ku lo t'ei pa semper, un testigu permanente na shelu.’",
			"38": "<sup>38</sup> Ma tòg B'a rabia ku Bo rei ungí, B'a rechas'é, nenga B'a neng'é.",
			"39": "<sup>39</sup> B'a kibra bo pakto kuné, bo sirbidó, B'a profaná su korona benta abou.",
			"40": "<sup>40</sup> B'a habri buraku den tur su murayanan, B'a basha su fortifikashonnan abou.",
			"41": "<sup>41</sup> Tur hende ku pasa ta hasi sakeo: el a bira mofa di tur su bisiñanan.",
			"42": "<sup>42</sup> B'a laga su agresornan hisa man na triunfo, B'a hasi tur su enemigunan kontentu.",
			"43": "<sup>43</sup> B'a pusha bèk su spada bon mulá. B'a keda sin dun'é bo apoyo den bataya.",
			"44": "<sup>44</sup> B'a kita su splendor for di dje i B'a tumba su trono abou.",
			"45": "<sup>45</sup> B'a hasié bieu promé ku su tempu i B'a yen'é ku bèrgwensa.",
			"46": "<sup>46</sup> Te ki dia, SEÑOR? Bo ta sigui skonde? Bo furor lo sigui kima manera kandela?",
			"47": "<sup>47</sup> Kòrda kon kòrtiku mi bida ta. Esta un sombra, e hende ku B'a krea!",
			"48": "<sup>48</sup> Ken por sigui biba sin mira morto, por salba su bida fo'i gara di abismo?",
			"49": "<sup>49</sup> Señor, unda bo promé amor a keda? Bo no a hasi David un huramentu di fieldat?",
			"50": "<sup>50</sup> Kòrda kon bo sirbidónan, Señor, ta insultá, kon mi ta wanta bofon di tantu nashon,",
			"51": "<sup>51</sup> bofon di parti di bo mes enemigunan, SEÑOR, ofensa unda ku bo rei ungí pasa.",
			"52": "<sup>52</sup> Bendishoná sea SEÑOR den tur eternidat. Amèn, sí, amèn!"
		},
		"90": {
			"1": "<sup>1</sup> Señor, Bo a keda un refugio di ún generashon te na otro.",
			"2": "<sup>2</sup> Fo'i promé ku serunan a nase i mundu a mira lus di dia, sí, fo'i tur semper i pa semper Bo ta Dios.",
			"3": "<sup>3</sup> Bo ta hasi hende bolbe na tera bisando: ‘Bolbe bira stòf, yunan di hende.’",
			"4": "<sup>4</sup> Sí, den bo bista mil aña no ta mas ku e dia di ayera ku a pasa, no mas ku un warda di anochi.",
			"5": "<sup>5</sup> Bo ta kita hende su bida manera un soño mainta; nan ta manera yerba ku ta sali:",
			"6": "<sup>6</sup> mainta e ta sali i ta krese, anochi ya e ta marchitá i ta seku.",
			"7": "<sup>7</sup> Nos ta kima pa e kalor di bo ira, nos ta morto spantá pa bo furia.",
			"8": "<sup>8</sup> Bo ta tene nos maldatnan bo dilanti, nos sekretonan den lus di bo Kara.",
			"9": "<sup>9</sup> Ai, tur nos dianan ta kaba bou 'i bo ira, nos añanan ta pasa: un rosea!",
			"10": "<sup>10</sup> Setenta aña nos bida por dura, ochenta pa esnan ku tin forsa i mayor parti ta molèster i doló; tempu ta bula, lihé nos ta bai.",
			"11": "<sup>11</sup> Ken konosé bo furia pisá, bo indignashon tan spantoso?",
			"12": "<sup>12</sup> Siña nos konta nos dianan, pa nos haña un kurason sensato.",
			"13": "<sup>13</sup> Bolbe bini, SEÑOR! Te ki dia? Mustra nos, bo sirbidónan, kompashon.",
			"14": "<sup>14</sup> Yena nos mainta ku bo amor i tur nos bida nos lo kanta i hubilá.",
			"15": "<sup>15</sup> Duna nos alegria pa e dianan ku Bo a manda aflikshon pa nos, tur e añanan ku nos a pasa malu.",
			"16": "<sup>16</sup> Mustra nos, bo sirbidónan, bo trabou, laga nos yunan mira bo gloria!",
			"17": "<sup>17</sup> Mare Señor nos Dios mustra nos su kariño! Duna firmesa na obra di nos man, sí, konfirmá obra di nos man."
		},
		"91": {
			"1": "<sup>1</sup> Abo ku ta biba bou di amparo di Altísimo, ta hospedá den sombra di Dios omnipotente,",
			"2": "<sup>2</sup> bisa SEÑOR: ‘Mi refugio, mi fòrti, mi Dios, den kende mi ta pone mi konfiansa!’",
			"3": "<sup>3</sup> Pasobra E ta libra bo for di kui di monchadó, E ta tene bo leu for di pèster fatal.",
			"4": "<sup>4</sup> Lo E kubri bo ku su alanan, bou 'i nan bo ta sigur, su fieldat lo ta pa bo un eskudo, un harnas.",
			"5": "<sup>5</sup> Bo n' tin mester di tene miedu di peliger di anochi, ni di ningun flecha ku por bula den dia;",
			"6": "<sup>6</sup> ni di pèster ku ta rondia den ora di tiniebla o di plaga mortal ku ta kohe bo mèrdia.",
			"7": "<sup>7</sup> Ni maske mil hende kai banda di bo i dies mil na bo man drechi: nada lo no kohe bo!",
			"8": "<sup>8</sup> Solamente habri wowo i mira rònt kon pekadónan ta haña nan kastigu.",
			"9": "<sup>9</sup> Komo b'a yama SEÑOR ‘Mi Refugio’ i a bai skonde serka Dios Altísimo,",
			"10": "<sup>10</sup> ningun desgrasia lo no yega serka bo, ningun plaga lo no yega na bo tènt.",
			"11": "<sup>11</sup> Pasobra El a manda su angelnan warda bo unda ku bo bai.",
			"12": "<sup>12</sup> Nan lo karga bo den nan man, pa bo no dal bo pia kontra piedra.",
			"13": "<sup>13</sup> Riba leon i kolebra lo bo kana i trapa yu di leon i dragon.",
			"14": "<sup>14</sup> ‘Si e tene na Mi, lo Mi salb'é; lo Mi als'é, si e tin rèspèt pa mi nòmber.",
			"15": "<sup>15</sup> Ora e yama Mi lo Mi kontest'é, den problema Mi ta huntu kuné, lo Mi libr'é i kolm'é ku honor.",
			"16": "<sup>16</sup> Mi ta pon'é disfrutá di un bida largu i lo lag'é kontemplá mi salbashon.’"
		},
		"92": {
			"1": "<sup>1</sup> Ta dushi pa alabá SEÑOR, pa kanta gloria di bo nòmber, o Altísimo;",
			"2": "<sup>2</sup> pa proklamá bo bondat di mainta i bo fieldat den ora di anochi,",
			"3": "<sup>3</sup> tokando e arpa di dies kuèrdè i siter o ku músika suave di lira.",
			"4": "<sup>4</sup> Bo echonan, SEÑOR, ta enkantá mi, dilant'i obra di bo man mi ta grita:",
			"5": "<sup>5</sup> ‘Esta grandi ta bo obranan, SEÑOR, bo pensamentunan, esta profundo!’",
			"6": "<sup>6</sup> Hende bobo no ta komprondé, hende sin sintí no tin idea.",
			"7": "<sup>7</sup> Maske pekadónan ta bona manera yerba shimaron i malechornan tur ta floresé, esei ta hiba nan porfin na ruina.",
			"8": "<sup>8</sup> Enkambio Abo, SEÑOR, Bo ta pa semper elevá.",
			"9": "<sup>9</sup> Pasobra mira, bo enemigunan, SEÑOR, bo enemigunan, ata nan a kaba, tur hasidó di maldat ta plamá.",
			"10": "<sup>10</sup> Bo a hisa mi kara na laria manera un toro su kachu. B'a basha zeta refreskante riba mi,",
			"11": "<sup>11</sup> m'a mira mi enemigunan kai, e malbadonan ku a lanta kontra mi, m'a tende mashá kla kon nan a keha.",
			"12": "<sup>12</sup> Un bon hende ta bona manera un palma, e ta krese manera un seder di Libanon.",
			"13": "<sup>13</sup> Esnan plantá den kas di SEÑOR, ku ta krese den kurá di nos Dios,",
			"14": "<sup>14</sup> ta karga fruta te den nan behes; nan ta keda bèrdè i fresku,",
			"15": "<sup>15</sup> proklamando kon hustu SEÑOR ta, Dios, mi Baranka! Nada malu n' tin den djE!"
		},
		"93": {
			"1": "<sup>1</sup> SEÑOR ta rei, bistí ku mahestat, SEÑOR, bistí i fahá ku poder! Mundu ta duru pará, inmovibel.",
			"2": "<sup>2</sup> Duru pará ta bo trono, fo'i prinsipio, Bo t'ei for di tur eternidat!",
			"3": "<sup>3</sup> Riunan ta alsa, o SEÑOR, riunan ta alsa nan bos, riunan ta alsa nan tumulto.",
			"4": "<sup>4</sup> Mas ku bos di masa di awa, mas potente ku tur ola di laman, mas potente SEÑOR ta den shelu.",
			"5": "<sup>5</sup> Bo mandatonan ta digno di konfiansa, santidat, SEÑOR, ta toka bo kas, te na kabamentu di siglonan."
		},
		"94": {
			"1": "<sup>1</sup> Dios di vengansa, SEÑOR, Dios di vengansa, aparesé!",
			"2": "<sup>2</sup> Lanta, Hues di mundu, duna sobèrbènan nan pago.",
			"3": "<sup>3</sup> Te ki dia pekadónan, SEÑOR, te ki dia pekadónan ta sigui tribi grita triunfo,",
			"4": "<sup>4</sup> papia nan kosnan insolente i blòf, e malechornan ei, tur?",
			"5": "<sup>5</sup> SEÑOR, nan ta trapa bo pueblo, nan ta maltratá bo herensia.",
			"6": "<sup>6</sup> Nan ta mata biuda i strañero, wérfano ta muri na nan man",
			"7": "<sup>7</sup> i nan ta bisa: ‘SEÑOR no ta mira, Dios di Yakob no ta ripará.’",
			"8": "<sup>8</sup> Paga tinu boso, hende di mas bobo, ki dia boso, hende sin sintí, ta pone boso kabes pareu?",
			"9": "<sup>9</sup> Akaso Dios lo no tende, E ku a planta orea? Akaso lo E no mira, E ku a forma wowo di hende?",
			"10": "<sup>10</sup> Lo E no duna kastigu, E ku ta suta nashonnan? N' ta E mes ta duna hende su saber?",
			"11": "<sup>11</sup> SEÑOR sa kiko hende ta pensa, E sa ku ta bientu esei.",
			"12": "<sup>12</sup> Felis e hende, SEÑOR, ku Bo ta skual, ku Bo ta instruí den bo lei,",
			"13": "<sup>13</sup> pa despues e por wanta mal dianan, miéntras ta koba un buraku pa malbadonan.",
			"14": "<sup>14</sup> Nò, SEÑOR lo no nenga su pueblo, ni bandoná esnan ku ta di djE.",
			"15": "<sup>15</sup> Lo tin hustisia atrobe den korte i tur hende honrado lo siguié.",
			"16": "<sup>16</sup> Ken ta lanta pa mi kontra pekadónan, ken ta sali pa mi kontra malechornan?",
			"17": "<sup>17</sup> Si SEÑOR no a ousiliá mi, ya lo m'a resultá den silensio.",
			"18": "<sup>18</sup> Ora m'a pensa: ‘Ai, mi pia ta slep’, bo bondat a wanta mi, SEÑOR.",
			"19": "<sup>19</sup> Ora preokupashon a oumentá, bo konsuelo a duna mi alivio.",
			"20": "<sup>20</sup> Bo tin lei ku un tribunal di pèrdishon, un ku ta hasi inhustisia legal?",
			"21": "<sup>21</sup> Nan ta atentá kontra bida di hustunan, ta kondená inosentenan na morto.",
			"22": "<sup>22</sup> Ma SEÑOR a resultá mi fòrti, mi Dios, mi baranka, mi refugio.",
			"23": "<sup>23</sup> Lo E paga nan nan inikidat, l'E destruí nan komo pago pa nan malu. SEÑOR nos Dios lo kaba ku nan."
		},
		"95": {
			"1": "<sup>1</sup> Ban kanta ku legria pa SEÑOR, grita saludá nos Baranka, nos Dios ku ta trese salbashon.",
			"2": "<sup>2</sup> Ban presentá Su dilanti ku alabansa, kanta su gloria ku salmo i músika.",
			"3": "<sup>3</sup> Pasobra SEÑOR ta un gran Dios, un Rei grandi riba tur otro dios!",
			"4": "<sup>4</sup> E tin fondo di tera den su man, kabes di serunan tambe ta di djE.",
			"5": "<sup>5</sup> Di djE ta laman, t'E a trah'é; i tera firme, ta su man a model'é.",
			"6": "<sup>6</sup> Ban kai na rudia ador'É, hinka rudia pa SEÑOR, nos Kreador,",
			"7": "<sup>7</sup> pa motibu ku E ta nos Dios i nos ta e pueblo k'E ta kuida, e karnénan guiá pa su man. Awe boso skucha su bos:",
			"8": "<sup>8</sup> ‘No sera kurason, manera na Meriba, manera e dia ei na Masa den desierto,",
			"9": "<sup>9</sup> ora boso grandinan a tenta i provoká Mi, ounke nan a mira mi obranan.",
			"10": "<sup>10</sup> Kuarenta aña largu e pueblo a disgustá Mi. Mi di: “Esta un pueblo solo birá! Nan no kièr konosé mi kamindanan.”",
			"11": "<sup>11</sup> P'esei, den mi rabia, Mi a hura pa Mi mes: E lugá di deskanso ku M'a warda pa nan, hamas i nunka nan lo n' drenta den dje.’"
		},
		"96": {
			"1": "<sup>1</sup> Kanta pa SEÑOR un kanto nobo, kanta pa SEÑOR, mundu henter!",
			"2": "<sup>2</sup> Kanta pa SEÑOR, alsa su nòmber, proklamá su salbashon tur dia bai.",
			"3": "<sup>3</sup> Konta tur pueblo di su gloria, tur nashon di su gran maravianan,",
			"4": "<sup>4</sup> pasobra grandi ta SEÑOR, mashá famoso, mas temibel ku tur otro dios.",
			"5": "<sup>5</sup> Tur dios di otro pueblo — falsu! E, SEÑOR, ta Kreador di firmamentu",
			"6": "<sup>6</sup> Den su presensia tin gloria i mahestat, den su tèmpel poder i splendor.",
			"7": "<sup>7</sup> Duna SEÑOR famia di pueblonan, duna SEÑOR su gloria i poder.",
			"8": "<sup>8</sup> Duna su nòmber e gloria debí, subi su plenchinan i trese regalo.",
			"9": "<sup>9</sup> Ador'É den su realse dibino, tembla p'E, henter mundu.",
			"10": "<sup>10</sup> Bisa pueblonan: ‘SEÑOR ta Rei! Mundu ta duru pará, inmovibel; lo E husga nashonnan ku hustisia.’",
			"11": "<sup>11</sup> Laga shelu ta kontentu, tera kanta, laman ronka ku loke tin den dje,",
			"12": "<sup>12</sup> kunuku ku tur su mata hasi fiesta, tur palu di mondi hubilá:",
			"13": "<sup>13</sup> pa SEÑOR, pasobra E ta bini; E ta bini, sí, pa husga mundu. Lo E husga mundu ku hustisia, imparsialmente lo E husga nashonnan."
		},
		"97": {
			"1": "<sup>1</sup> SEÑOR ta Rei, laga mundu ta kontentu i alegria bai di isla pa isla.",
			"2": "<sup>2</sup> Rondó di djE tin nubia skur, hustisia i derecho ta fundeshi di su trono.",
			"3": "<sup>3</sup> Kaminda E yega kandela ta bai su dilanti i ta kima tur esnan ku lo ke resistiÉ.",
			"4": "<sup>4</sup> Welek ta baña tur mundu na lus, tera ta mira i ta kuminsá tembla.",
			"5": "<sup>5</sup> Serunan ta dirti pa SEÑOR manera was, na yegada di SEÑOR ku ta Doño di henter mundu.",
			"6": "<sup>6</sup> Shelu ta anunsiá ku su huisionan ta hustu, pueblonan tur ta mira su gloria.",
			"7": "<sup>7</sup> Bèrgwensa pa esnan ku ta sirbi imágennan, ku ta orguyoso riba diosnan di awa dushi. Na rudia Su dilanti, boso tur, diosnan falsu!",
			"8": "<sup>8</sup> Sion a tende i keda kontentu, siudatnan di Huda a grita di alegria pa motibu di bo huisionan, SEÑOR.",
			"9": "<sup>9</sup> Pasobra Abo ta SEÑOR, Abo soberano, altu elevá riba mundu, hopi mas altu ku tur otro dios.",
			"10": "<sup>10</sup> Odia maldat, si boso stima SEÑOR. E ta warda bida di esnan ku ta siguiÉ, E ta salba nan fo'i gara di mal hende.",
			"11": "<sup>11</sup> Sí, pa esnan ku ta bon hende lus ta sali, alegria pa esnan di kurason sinsero.",
			"12": "<sup>12</sup> Tur bon hende, hasi boso kontentu den SEÑOR, alabá i invoká su nòmber santu."
		},
		"98": {
			"1": "<sup>1</sup> Kanta pa SEÑOR un kanto nobo: El a hasi milager; su man fuerte, su brasa santu a trese viktoria!",
			"2": "<sup>2</sup> SEÑOR a revelá su salbashon, su hustisia na tur pueblo,",
			"3": "<sup>3</sup> rekordando su amor i fieldat ku pueblo di Israel. Tur skina di mundu a mira viktoria di nos Dios!",
			"4": "<sup>4</sup> Kanta kontentu pa SEÑOR, henter mundu, grita, hubilá, kanta himno.",
			"5": "<sup>5</sup> Kanta himno pa SEÑOR, toka siter, toka siter, pik e kuèrdènan.",
			"6": "<sup>6</sup> Riba tono di kachu i tròmpèt hubilá Rei i SEÑOR.",
			"7": "<sup>7</sup> Laga laman i su rikesa alsa bos, mundu i tur su habitantenan;",
			"8": "<sup>8</sup> riunan tin ku bati man serunan uni tur huntu pa kanta gloria di SEÑOR, pasobra E ta yega pa dikta sentensia riba mundu. Mundu i nashonnan lo E husga ku derecho imparsial."
		},
		"99": {
			"1": "<sup>1</sup> SEÑOR ta Rei! — Laga pueblonan tembla. Kerubinnan ta su trono! — Laga tera sakudí.",
			"2": "<sup>2</sup> SEÑOR ta grandi riba Seru di Sion, E ta altu elevá riba tur nashon.",
			"3": "<sup>3</sup> Bo nòmber grandi i mahestuoso sea alabá: ‘Ta santu E ta!’",
			"4": "<sup>4</sup> Rei den su poder ta stima hustisia, t'Abo a fiha derecho imparsial! B'a trata yunan di Yakob ku hustisia i derecho.",
			"5": "<sup>5</sup> Alsa SEÑOR nos Dios, kai abou na pia di su trono: ‘Ta santu E ta!’",
			"6": "<sup>6</sup> Moises i Aaron tabata su saserdote, Samuel un di esnan ku a yama su nòmber: nan a sklama na SEÑOR i El a kontestá nan.",
			"7": "<sup>7</sup> Fo'i den kolumna di nubia El a papia ku nan i nan a kumpli ku e òrdunan i e lei k'El a pone.",
			"8": "<sup>8</sup> SEÑOR, nos Dios, Bo a duna nan kontesta; Bo tabata pa nan un Dios di pordon, pero tambe Un ku ta venga nan maldatnan.",
			"9": "<sup>9</sup> Alsa SEÑOR nos Dios, kai abou dilanti di su seru santu: ‘Santu ta SEÑOR, nos Dios!’"
		},
		"100": {
			"1": "<sup>1</sup> Kanta kontentu pa SEÑOR, henter mundu;",
			"2": "<sup>2</sup> sirbi SEÑOR ku alegria, aserk'É ku kantikanan di fiesta.",
			"3": "<sup>3</sup> Rekonosé ku SEÑOR ta Dios, t'É a krea nos i nos ta di djE; nos ta su pueblo, karnénan k'E ta kuida.",
			"4": "<sup>4</sup> Drenta su portanan ku gradisimentu, drenta su tèmpel ku kantika di alabansa, glorifik'É, bendishoná su nòmber.",
			"5": "<sup>5</sup> Bèrdat, esta bon SEÑOR ta! Su amor ta dura pa semper i su fieldat te den siglo di siglonan."
		},
		"101": {
			"1": "<sup>1</sup> Mi ke kanta di bondat i hustisia, kanta pa Bo, SEÑOR.",
			"2": "<sup>2</sup> Mi ke tene mi andá ireprochabel — ki ora Bo ta bini serka mi? Mi ke biba ku konsenshi limpi den mi kas tambe.",
			"3": "<sup>3</sup> Mi n' ke tene dilanti di mi bista nada ku n' ta pas; mi ta odia e proseder di infielnan, mi n' ke tin ke ber ku nan;",
			"4": "<sup>4</sup> Leu fo'i mi un konsenshi trosé, mi n' tin lei ku maldat.",
			"5": "<sup>5</sup> Es ku, skondí, ta papia malu di su próhimo, mi ta tapa su boka. Un bista arogante, idea, esei mi n' por wanta.",
			"6": "<sup>6</sup> Nan ku ta fiel den pais mi ta buska pa nan biba ku mi. Esun ku su kondukta ta perfekto, e so por sirbi mi.",
			"7": "<sup>7</sup> Den mi kas no por biba ningun hende ku ta gusta gaña otro. Un papiadó di mentira no por biba kaminda ami por mir'é.",
			"8": "<sup>8</sup> Dia aden dia afó, tur mainta, mi ta kaba ku pekadónan den pais, pa eksterminá for di siudat di SEÑOR tur hasidó di maldat."
		},
		"102": {
			"1": "<sup>1</sup> SEÑOR, skucha mi orashon, laga mi gritu yega serka Bo.",
			"2": "<sup>2</sup> No skonde bo Kara pa mi, awor, na mi ora di mester. Paga atenshon na mi, mi ta yama: rospondé mi lihé!",
			"3": "<sup>3</sup> Pasobra mi dianan ta kaba na huma, mi wesunan ta kima manera un fogon.",
			"4": "<sup>4</sup> Mi kurason parse yerba, seku, marchitá, mi ta asta lubidá di kome pan.",
			"5": "<sup>5</sup> Komo mi ta keha asina duru, mi kueru a kohe mi wesunan.",
			"6": "<sup>6</sup> Mi parse un para di mondi, un palabrua ku ta biba den ruinanan.",
			"7": "<sup>7</sup> Mi n' ta pega soño, mi ta keha, manera un para ku ta so riba dak.",
			"8": "<sup>8</sup> Mi enemigunan ta pil di mi sin fin, nan ta zundra mi i ta plega mi nòmber.",
			"9": "<sup>9</sup> En bes di pan mi ta kome shinishi, mi bibida ta mesklá ku aw'i wowo,",
			"10": "<sup>10</sup> pa motibu di bo rabia i bo furia: Bo a hisa mi benta mi afó.",
			"11": "<sup>11</sup> Mi dianan ta bai manera sombra di atardi, mi mes ta para seka meskos ku yerba.",
			"12": "<sup>12</sup> Sinembargo, SEÑOR, bo trono t'ei pa semper, generashonnan tras di otro lo menta bo nòmber.",
			"13": "<sup>13</sup> Sí, lo Bo lanta i sinti duele di Sion, pasobra e ora pa Bo tene piedat di dje, e ora stipulá, a yega!",
			"14": "<sup>14</sup> Bo sirbidónan, ai, ta stima su piedranan, ku duele nan ta mira su ruina.",
			"15": "<sup>15</sup> Nashonnan lo honra bo nòmber, SEÑOR, tur rei di mundu bo gloria,",
			"16": "<sup>16</sup> ora SEÑOR bolbe lanta Sion i ora E aparesé den su gloria,",
			"17": "<sup>17</sup> ora E skucha orashon di hende sin amparo i no despresiá nan pidimentu.",
			"18": "<sup>18</sup> Mester skibi esaki pa esnan ku t'ei mañan, pa e pueblo, ku e ora ei ta kreá, kanta alabansa di SEÑOR:",
			"19": "<sup>19</sup> SEÑOR a mira abou fo'i su lugá den altura, El a mira for di shelu riba tera,",
			"20": "<sup>20</sup> pa E tende kehamentu di hende na kadena, pa libra hende destiná pa muri;",
			"21": "<sup>21</sup> pa nan proklamá SEÑOR su nòmber na Sion i kanta su alabansa na Herusalèm,",
			"22": "<sup>22</sup> ora pueblonan i reinonan lo basha bini huntu pa ofresé nan sirbishi na SEÑOR.",
			"23": "<sup>23</sup> El a kibra mi forsa na kaminda, El a hasi mi bida mas kòrtiku.",
			"24": "<sup>24</sup> Mi di: ‘Mi Dios, no laga mi bai awor ku mitar so di mi bida a pasa; bo añanan ta dura mashá siglo!’",
			"25": "<sup>25</sup> Bo a funda mundu den prinsipio, shelu ta obra di bo man.",
			"26": "<sup>26</sup> Nan lo peresé, ma Bo ta keda, tur lo gasta manera un bistí. Bo ta kambia nan manera paña bieu, nan ta bira kos di buta un banda.",
			"27": "<sup>27</sup> Ma Abo ta keda semper meskos, lo no tin fin na bo añanan.",
			"28": "<sup>28</sup> Nos yunan, bo sirbidónan, lo biba fo'i peliger i nan yunan lo no kita mas fo'i bo presensia."
		},
		"103": {
			"1": "<sup>1</sup> Mi alma, alabá SEÑOR, tur loke tin den mi, alabá su santu nòmber!",
			"2": "<sup>2</sup> Mi alma, alabá SEÑOR, no lubidá ningun di su fabornan:",
			"3": "<sup>3</sup> E ta pordoná bo tur bo kulpa i ta kura bo di tur bo dolónan.",
			"4": "<sup>4</sup> E ta salba bo bida for di graf, ta rondoná bo ku bondat i ku ternura.",
			"5": "<sup>5</sup> E ta kolma bo añanan ku biennan, bo hubentut ta renobá manera un águila.",
			"6": "<sup>6</sup> SEÑOR ta perkurá pa tin hustisia, pa tur hende oprimí haña derecho.",
			"7": "<sup>7</sup> El a siña Moises su mandamentunan i yunan di Israel su echonan.",
			"8": "<sup>8</sup> SEÑOR ta kompasivo i tierno, yen di pasenshi i bondat amoroso.",
			"9": "<sup>9</sup> E n' ta sigui akusá bo ketu bai, E n' ta keda rabiá pa semper.",
			"10": "<sup>10</sup> E n' ta trata nos konforme nos pikánan, E n' ta paga nos di akuerdo ku nos kulpa.",
			"11": "<sup>11</sup> Mes altu ku shelu ta fo'i tera mes inmenso ta su amor riba su fielnan.",
			"12": "<sup>12</sup> Mes leu ku pabou ta di pariba E ta tira nos pikánan for di nos.",
			"13": "<sup>13</sup> Manera un tata ta tierno pa su yunan, SEÑOR ta tierno pa esnan ku respet'É.",
			"14": "<sup>14</sup> E sa di ki material nos t'engendrá, E n' ta lubidá ku nos ta stòf.",
			"15": "<sup>15</sup> Hende — su bida parse yerba, manera flor di kunuku e ta floria.",
			"16": "<sup>16</sup> Ku bientu pasa riba dje, e n' t'ei mas, su pida tera no sa nada mas di dje.",
			"17": "<sup>17</sup> Ma bondat di SEÑOR ta eterno, eterno pa esnan ku respet'É; su hustisia ta pa yunan di nan yunan,",
			"18": "<sup>18</sup> pa esnan ku ta warda su aliansa i ta kòrda kumpli ku su òrdunan.",
			"19": "<sup>19</sup> SEÑOR a pone su trono den shelu, E ta rei riba tur tur kos.",
			"20": "<sup>20</sup> Alabá SEÑOR, boso, su angelnan, sernan tan fuerte i poderoso, ku ta ehekutá su mandamentunan, skuchando loke E ta manda.",
			"21": "<sup>21</sup> Alabá SEÑOR, tur su ehérsitonan, su sirbidónan, kumplidó ku su deseo.",
			"22": "<sup>22</sup> Alabá SEÑOR, tur su obranan, na tur lugá kaminda E ta reina. Mi alma, alabá SEÑOR!"
		},
		"104": {
			"1": "<sup>1</sup> Mi alma, alabá SEÑOR, SEÑOR mi Dios, esta grandi Bo ta! Bo ta bistí ku splendor i mahestat,",
			"2": "<sup>2</sup> lorá den un mantel di lus. Bo a span shelu manera un tènt;",
			"3": "<sup>3</sup> Bo a planta pilánan di bo salanan riba e awa aya den altura, ta laga nubianan sirbi Bo di garoshi, ta drif riba alanan di bientu;",
			"4": "<sup>4</sup> ta usa bientu komo mensahero, vlam di kandela pa sirbiente!",
			"5": "<sup>5</sup> B'a pone mundu riba su fundeshi, pa nunka mas e no tambaliá.",
			"6": "<sup>6</sup> B'a tap'é ku bistí di oséano, awa tabata pará te riba serunan,",
			"7": "<sup>7</sup> ma ora Bo a skual e el a hui, na kareda pa zonido di bo bos,",
			"8": "<sup>8</sup> subiendo serunan, bahando den vayenan na e lugá ku Abo a mustr'é.",
			"9": "<sup>9</sup> B'a pone límite ku nunka e n' por pasa, nunka mas l'e no subi tera.",
			"10": "<sup>10</sup> Bo ta manda awa di fuentenan bai pa riu ku ta kore den serunan,",
			"11": "<sup>11</sup> awa pa bestia di mondi por bebe i pa buriku di mondi kita set.",
			"12": "<sup>12</sup> Eibanda para di shelu tin nan nèshi, por tende nan kanto den rama.",
			"13": "<sup>13</sup> Bo ta laga awa yobe riba seru fo'i den bo salanan altu na shelu; tera ta yena di fruta di bo obranan.",
			"14": "<sup>14</sup> Bo ta pone yerba krese pa bestia i planchi bèrdè pa hende kultivá nan, pa e gana pan for di tera,",
			"15": "<sup>15</sup> biña pa alegrá su kurason, zeta pa lombra su kara i alimento ku lo tin ku dun'é forsa.",
			"16": "<sup>16</sup> SEÑOR su palunan ta haña hopi awa, e sedernan di Libanon, plantá ku su man.",
			"17": "<sup>17</sup> Ayaden para ta traha nan nèshi, óyevar tin su kas den nan tòp;",
			"18": "<sup>18</sup> kabritu di mondi ta den seru i marmòt shimaron den kueba di baranka.",
			"19": "<sup>19</sup> Bo a traha luna ku su fasenan solo sa ki ora e mester baha.",
			"20": "<sup>20</sup> Bo ta trese skuridat i ta anochi, bestia di mondi tur ta kuminsá move.",
			"21": "<sup>21</sup> Yu di leon ta grita yen di gana, reklamando nan kuminda serka Dios.",
			"22": "<sup>22</sup> Ku solo sali nan ta bolbe i nan ta kai drumi den nan kueba.",
			"23": "<sup>23</sup> Hende ta sali bai traha, e ta bai su trabou te anochi.",
			"24": "<sup>24</sup> Ki inkontabel ta bo obranan, SEÑOR! Bo a traha nan tur ku saber, tera ta yen di bo rikesa.",
			"25": "<sup>25</sup> Ata laman, asina hanchu, espasioso, pimpá di animal inkontabel, bestia grandi i chikitu.",
			"26": "<sup>26</sup> Aya barkunan ta sigui nan kaminda, ayaden tambe ta biba Leviatan, ku Bo a forma pa Bo hunga kuné.",
			"27": "<sup>27</sup> Nan tur ta spera di Bo ku lo Bo duna nan kuminda na tempu.",
			"28": "<sup>28</sup> Ora Bo duna nan, nan ta rekoh'é; ora Bo habri bo man, nan ta yena nan barika ku bo biennan.",
			"29": "<sup>29</sup> Ora Bo skonde bo Kara nan ta spanta; ku Bo kita nan rosea nan ta muri i ta bolbe bira stòf manera ántes.",
			"30": "<sup>30</sup> Bo manda bo spiritu, ata nan ta kreá i Bo ta renobá kara di tera.",
			"31": "<sup>31</sup> Mare gloria di SEÑOR por ta eterno, ku SEÑOR por gosa di su obranan.",
			"32": "<sup>32</sup> Si E wak tera, esaki ta tembla, k'E toka serunan, nan ta saka huma.",
			"33": "<sup>33</sup> Mi ke kanta pa SEÑOR henter mi bida, kanta alabá mi Dios tanten ku mi tin bida i rosea.",
			"34": "<sup>34</sup> Mare E por gusta mi palabranan, mi mes ta haña mi goso den SEÑOR!",
			"35": "<sup>35</sup> Ku pekadónan kaba riba mundu i no sobra malechornan mas! Mi alma, alabá SEÑOR! Alabá sea SEÑOR!"
		},
		"105": {
			"1": "<sup>1</sup> Alabá SEÑOR, invoká su nòmber, laga pueblonan tende di su obranan grandi!",
			"2": "<sup>2</sup> Boso kanta p'E, toka arpa na su honor i konta di tur obra milagroso di su man.",
			"3": "<sup>3</sup> Sinti boso orguyoso ku su nòmber santu, laga esnan ku ta buska SEÑOR ta kontentu!",
			"4": "<sup>4</sup> Puntra pa SEÑOR, akudí na su poder, buska su kara tur ora bai.",
			"5": "<sup>5</sup> Rekordá e kosnan milagroso k'El a hasi, su señalnan, e òrdunan saliendo fo'i su boka,",
			"6": "<sup>6</sup> boso, famia di Abraham, Dios su sirbidó, yunan di Yakob, ku El a elegí.",
			"7": "<sup>7</sup> T'E ta SEÑOR, nos Dios, su òrdunan ta konta pa henter mundu.",
			"8": "<sup>8</sup> E ta kòrda su aliansa eternamente, su promesa na mil generashon,",
			"9": "<sup>9</sup> e pakto, será ku Abraham, e huramentu, hasí na Isak,",
			"10": "<sup>10</sup> konfirmá komo lei pa Yakob, un aliansa eterno ku Israel:",
			"11": "<sup>11</sup> ‘Mi ta duna bo tera di Kanaan, e pais ku ta toka abo i tur bo desendientenan despues.’",
			"12": "<sup>12</sup> Tempu nan tabata poko ainda, — kasi nada — i strañero den tera",
			"13": "<sup>13</sup> i nan a dualu di pueblo pa pueblo, di ún reino pa un otro nashon,",
			"14": "<sup>14</sup> E no a laga ningun hende oprimí nan; reinan El a skual pa nan motibu:",
			"15": "<sup>15</sup> ‘No mishi ku nan, nan ta sagrado, no hasi mi profetanan daño!’",
			"16": "<sup>16</sup> El a trese hamber den tera, no tabatin pan mas den kas di hende.",
			"17": "<sup>17</sup> El a manda un hòmber nan dilanti, Jozef, bendí komo katibu.",
			"18": "<sup>18</sup> Nan a bui su pianan i mara su garganta na kadena,",
			"19": "<sup>19</sup> te na e momento ku a sali loke el a bisa padilanti i palabra di SEÑOR a komprob'é.",
			"20": "<sup>20</sup> Fárao a manda lòs su buinan, dominadó di nashonnan a libr'é.",
			"21": "<sup>21</sup> El a nombr'é kabes di su kas ku poder riba tur su poseshonnan:",
			"22": "<sup>22</sup> pa e traha prínsipenan lei i pa e instruí su konseheronan.",
			"23": "<sup>23</sup> Despues Israel a bini Egipto, Yakob — wéspet den tera di Ham.",
			"24": "<sup>24</sup> Dios a duna su pueblo hopi yu i mas poder ku tur su enemigunan,",
			"25": "<sup>25</sup> ku p'esei a kambia di aktitut i a kuminsá haña rabia riba nan, yen di astusia kontra Dios su sirbidónan.",
			"26": "<sup>26</sup> El a manda Moises, su sirbidó, i Aaron ku El a elegí.",
			"27": "<sup>27</sup> Nan a hasi entre nan tur e señalnan ku palabra di Dios a anunsiá, sí, milagernan den tera di Ham.",
			"28": "<sup>28</sup> El a manda skuridat: a bira skur, ma egipsionan no a tende p'E.",
			"29": "<sup>29</sup> El a kambia nan awa na sanger i a laga nan piskánan muri.",
			"30": "<sup>30</sup> Nan tera a yena patapata ku sapu, te asta den salanan di rei.",
			"31": "<sup>31</sup> El a papia i henter e teritorio a yena ku sangura i muska.",
			"32": "<sup>32</sup> Nan áwaseru El a kambia na eis, a tira rayo di welek riba tera.",
			"33": "<sup>33</sup> El a daña nan matanan di wendrùif pareu ku nan palunan di figo; El a splèndu tur palu aya banda.",
			"34": "<sup>34</sup> El a papia i a bini dalakochi, un kantidat inkontabel di badjaga.",
			"35": "<sup>35</sup> Nan a kome tur mata di tera, a devorá tur fruta di kunuku.",
			"36": "<sup>36</sup> El a dal tur yu mayó den tera mata, promé fruta di nan potensia di hòmber.",
			"37": "<sup>37</sup> Despues El a saka su pueblo, kargá di plata i oro; den su tribunan ningun no a kai afó.",
			"38": "<sup>38</sup> Egipto a gosa, ora nan a sali, komo e tabatin miedu di nan.",
			"39": "<sup>39</sup> Dios a habri un nubia komo tapa i un kandela pa lusa den anochi.",
			"40": "<sup>40</sup> Nan a pidi: El a manda nan sloke. El a yena nan ku pan for di shelu,",
			"41": "<sup>41</sup> a sples baranka i awa a basha, kore manera un riu den tera seku.",
			"42": "<sup>42</sup> Komo El a kòrda su palabranan sagrado, e promesa na Abraham, su sirbidó.",
			"43": "<sup>43</sup> El a laga su pueblo sali ku alegria, su eskohidonan ku gran entusiasmo,",
			"44": "<sup>44</sup> El a duna nan tera di pueblonan strañero, i a laga nan tuma poseshon di loke nashonnan a kansa kurpa p'e,",
			"45": "<sup>45</sup> pa nan por a opservá su dekretonan i por a kumpli ku su leinan. Alabá sea SEÑOR!"
		},
		"106": {
			"1": "<sup>1</sup> Alabá SEÑOR komo E ta bon, pasobra su amor ta eterno!",
			"2": "<sup>2</sup> Ken tin boka pa konta e obranan grandi di SEÑOR? Ken por kaba di dun'É su alabansa?",
			"3": "<sup>3</sup> Felis t'esnan ku ta kumpli ku lei, ta aktua semper manera mester ta.",
			"4": "<sup>4</sup> Kòrda riba mi, SEÑOR, ora Bo mustra bo pueblo bo fabor; ora Bo bini pa salb'é, inkluí mi!",
			"5": "<sup>5</sup> Pa mi por mira kon felis bo eskohidonan ta, kompartí e alegria di bo pueblo i pa, huntu kuné, bo propiedat, mi tambe por sinti mi orguyoso!",
			"6": "<sup>6</sup> Nos a peka, manera nos avochinan, kometé krímennan, maldat.",
			"7": "<sup>7</sup> Nos grandinan, aya na Egipto, no ker a komprondé bo milagernan. Nan a provoká Dios Altísimo banda di Laman Kòrá.",
			"8": "<sup>8</sup> Tòg El a salba nan, fiel na su nòmber, pa laga hende mira su poder.",
			"9": "<sup>9</sup> El a skual Laman Kòrá: el a seka; El a laga nan pasa den fondo manera ta pasa den desierto.",
			"10": "<sup>10</sup> El a salba nan fo'i man di atversario i a salba nan fo'i gara di enemigu.",
			"11": "<sup>11</sup> Awa a tapa esnan k'a oprimí nan, ni un di nan no a skapa.",
			"12": "<sup>12</sup> E ora ei nan a kere su palabranan i nan a kanta su alabansa.",
			"13": "<sup>13</sup> Ma nan a lubidá su obranan mesora i no ker a warda pa tende su plannan;",
			"14": "<sup>14</sup> nan ker a haña kuminda den desierto i a tenta Dios den soledat.",
			"15": "<sup>15</sup> El a duna nan loke nan a pidi te ora nan stoma a wal.",
			"16": "<sup>16</sup> Kaba despues, den kampamentu, nan a envidiá Moises i Aaron, e santu di SEÑOR.",
			"17": "<sup>17</sup> Tera a habri i a guli Datan, el a tapa e tou di Abiram.",
			"18": "<sup>18</sup> A sali un kandela den nan, un vlam a kima e kulpabelnan.",
			"19": "<sup>19</sup> Banda di Horeb nan a traha un bisé i a adorá e imágen bashá.",
			"20": "<sup>20</sup> Nan a kambia nan Gloria, nan Dios, pa imágen di un bue komiendo yerba!",
			"21": "<sup>21</sup> Nan no a kòrda riba Dios, nan Salbador, ku a hasi kosnan grandi na Egipto,",
			"22": "<sup>22</sup> milager den tera di Ham, kos sorprendente na Laman Kòrá.",
			"23": "<sup>23</sup> Lo El a destruí nan, E di, si Moises, su sirbidó elegí, no a sali dilanti pa stòp E; t'e a sa di kita Dios su rabia di moda ku E no a destruí nan.",
			"24": "<sup>24</sup> Mas despues nan a nenga un dushi tera, nan no a kere den Dios su promesanan.",
			"25": "<sup>25</sup> Nan tabata murmurá den nan tèntnan i no a skucha bos di SEÑOR.",
			"26": "<sup>26</sup> E ora ei El a hura — man na laria — di dal nan abou den desierto,",
			"27": "<sup>27</sup> di laga nan yunan muri meimei di hendenan pagano i di plama nan den teranan strañero.",
			"28": "<sup>28</sup> Despues nan a mòrs ku Baal-Peor i nan a kome for di sakrifisionan ofresé na diosnan sin bida.",
			"29": "<sup>29</sup> Nan a tèr SEÑOR ku nan aktonan i a bin reina un plaga den pueblo.",
			"30": "<sup>30</sup> Ma Pinhas a lanta kai aden, kaba e plaga a para.",
			"31": "<sup>31</sup> A konta esei un mérito p'e den tur generashon i pa semper.",
			"32": "<sup>32</sup> Nan a pone Dios kunsumí banda di fuente di Meriba, i Moises, a bai é malu pa nan falta:",
			"33": "<sup>33</sup> nan a amargá su kurason i a pon'é papia sin pensa.",
			"34": "<sup>34</sup> Nan a keda sin kaba ku e pueblonan ku SEÑOR a menshoná nan nòmber;",
			"35": "<sup>35</sup> enkambio nan e meskla ku paganonan i nan a imitá nan kustumbernan.",
			"36": "<sup>36</sup> Nan a bai sirbi nan ídolonan ku a resultá un trampa pa nan.",
			"37": "<sup>37</sup> Nan a kuminsá sakrifiká nan yu hòmber- i muhénan na demoño.",
			"38": "<sup>38</sup> Nan a drama sanger inosente, esun di nan yu hòmber- i muhénan, ofresé na diosnan falsu di Kanaan: tera tabata manchá ku sanger.",
			"39": "<sup>39</sup> Nan a mancha nan mes ku nan aktonan, nan a baha nan balor ku nan echonan.",
			"40": "<sup>40</sup> E ora ei a drenta SEÑOR un rabia kontra su pueblo, un disgustu ku su mes propiedat.",
			"41": "<sup>41</sup> El a laga nan den man di paganonan, nan atversarionan a bira nan doño.",
			"42": "<sup>42</sup> Nan enemigunan a tiranisá nan, nan a dobla bou di nan poder.",
			"43": "<sup>43</sup> Hopi be SEÑOR a libra nan, ma nan a preferá di sigui tèr E; nan a hundi mas i mas den piká.",
			"44": "<sup>44</sup> Ma ora El a mira nan angustia i ora El a tende nan gritunan,",
			"45": "<sup>45</sup> El a kòrda su aliansa ku nan i den su bondat a haña duele.",
			"46": "<sup>46</sup> El a laga nan haña simpatia di esnan ku a hiba nan prezu.",
			"47": "<sup>47</sup> Salba nos, SEÑOR, nos Dios, i bolbe trese nos huntu fo'i den pueblonan, pa nos gradisí bo nòmber santu i ku orguyo proklamá bo alabansa.",
			"48": "<sup>48</sup> Bendishoná sea SEÑOR, Dios di Israel, pa semper te den tur eternidat! Laga henter pueblo rospondé: Amèn! Alabá sea SEÑOR!"
		},
		"107": {
			"1": "<sup>1</sup> Alabá SEÑOR komo E ta bon, pasobra su amor ta eterno!",
			"2": "<sup>2</sup> Mare por papia asina esnan ku SEÑOR a salba, a reskatá for di man di enemigunan,",
			"3": "<sup>3</sup> a trese huntu for di teranan straño, for di ost i di wèst, for di nort i for di kosta di laman.",
			"4": "<sup>4</sup> Tin ku a dualu den desierto, mondi seku, sin por a haña kaminda pa un lugá habitá pa hende.",
			"5": "<sup>5</sup> Nan a pasa hamber i set i nan forsa a hera di kaba,",
			"6": "<sup>6</sup> ma den nan ansha nan a sklama na SEÑOR i El a saka nan for di den pèrtá.",
			"7": "<sup>7</sup> El a laga nan kohe kaminda drechi pa nan a alkansá kualke pueblo.",
			"8": "<sup>8</sup> Laga nan gaba SEÑOR pa su bondat, pa su milagernan pa yunan di hende!",
			"9": "<sup>9</sup> Hende ku set El a duna di bebe, hende ku hamber El a kolma ku su biennan.",
			"10": "<sup>10</sup> Tin ku tabata sintá den skuridat, den tiniebla profundo, prezu di tristesa i di kadena,",
			"11": "<sup>11</sup> pasobra nan no ker a tende pa Dios i a despresiá plan di Altísimo.",
			"12": "<sup>12</sup> Dios a kibra nan balor ku trabou duru, anto si akaso nan a kai no tabatin hende pa yuda.",
			"13": "<sup>13</sup> Ma den nan ansha nan a sklama na SEÑOR i El a saka nan for di den pèrtá.",
			"14": "<sup>14</sup> El a saka nan for di skuridat, for di tiniebla profundo, kaba El a kibra nan buinan.",
			"15": "<sup>15</sup> Laga nan gaba SEÑOR pa su bondat, pa su milagernan pa yunan di hende,",
			"16": "<sup>16</sup> SEÑOR ku a kibra portanan di bròns i a plama rèndunan di heru na wèrki.",
			"17": "<sup>17</sup> Tabatin hende sin sintí, sufriendo pa motibu di nan bida di maldat, mizerabel pa motibu di nan krímennan.",
			"18": "<sup>18</sup> Nan stoma a wal di tur kuminda, ya nan a yega na porta di morto.",
			"19": "<sup>19</sup> Ma den nan ansha nan a sklama na SEÑOR i El a saka nan for di den pèrtá.",
			"20": "<sup>20</sup> El a manda su palabra i a kura nan, i a libra nan di pèrdishon.",
			"21": "<sup>21</sup> Laga nan gaba SEÑOR pa su bondat, pa su milagernan pa yunan di hende.",
			"22": "<sup>22</sup> GradisiÉ, ofresiendo sakrifisionan i konta yen di entusiasmo di su obranan.",
			"23": "<sup>23</sup> Tin ku a subi laman i hasi negoshi riba awa.",
			"24": "<sup>24</sup> Nan a mira SEÑOR su obranan, su maravianan riba oséano.",
			"25": "<sup>25</sup> El a manda: a lanta un orkan, un bientu ku a lanta ola grandi.",
			"26": "<sup>26</sup> Nan a bai laria, bolbe kai den fondo, nan kurason a kai den e mal tempu.",
			"27": "<sup>27</sup> Nan a trompeká riba otro, a zeilu manera buraché, tur nan saber no a sirbi nan pa nada.",
			"28": "<sup>28</sup> Ma den nan ansha nan a sklama na SEÑOR i El a saka nan for di den pèrtá.",
			"29": "<sup>29</sup> El a kambia orkan na un brisa, olanan a kalma atrobe.",
			"30": "<sup>30</sup> Nan a keda kontentu ku e kalmu, Dios a guia nan na e haf deseá.",
			"31": "<sup>31</sup> Laga nan gaba SEÑOR pa su bondat, pa su milagernan pa yunan di hende!",
			"32": "<sup>32</sup> Engrandes'É den gran reunion di pueblo, alab'É den konseho di ansiano!",
			"33": "<sup>33</sup> SEÑOR a hasi riunan bira mondi, fuente di awa lugá seku seku;",
			"34": "<sup>34</sup> El a kambia tera fértil na saliña pa motibu di maldat di e habitantenan,",
			"35": "<sup>35</sup> El a troka desierto na lagun, tera seku na lugá yen di awa.",
			"36": "<sup>36</sup> Ei El a duna hambrientonan lugá: nan a funda un siudat pa biba aden.",
			"37": "<sup>37</sup> Kaba nan a sembra kunuku i a planta hòfi di wendrùif, ku a duna fruta abundante pa kosecha.",
			"38": "<sup>38</sup> El a manda bendishon i nan a rende, ni nan bestianan E no a laga mengua,",
			"39": "<sup>39</sup> nan, — un ten mashá tiki —, oprimí, den gara di desgrasia i pena!",
			"40": "<sup>40</sup> Hende altu El a tapa ku bèrgwensa, laga nan dualu den mondi sin kaminda.",
			"41": "<sup>41</sup> Ma hende pober El a lanta fo'i mizeria, El a laga nan famianan rende bira hopi manera rebaño.",
			"42": "<sup>42</sup> Bon hende ta mir'é ku alegria, ma laga maldat sera boka.",
			"43": "<sup>43</sup> Ken ta esun inteligente? Lag'é tuma esaki na kuenta, bira konsiente di fabornan di SEÑOR!"
		},
		"108": {
			"1": "<sup>1</sup> O Dios, mi kurason ta prepará, mi ke kanta i toka salmo pa Bo; ban mira, mi alma!",
			"2": "<sup>2</sup> Lanta, arpa i siter, mi ke kanta saka solo.",
			"3": "<sup>3</sup> Mi ke gaba Bo, SEÑOR, serka pueblonan, kanta bo gloria bou di nashonnan,",
			"4": "<sup>4</sup> pasobra grandi ta bo amor bondadoso, asina grandi ku e ta pasa riba shelu; bo fieldat ta yega te na nubianan.",
			"5": "<sup>5</sup> Alsa Bo, SEÑOR, te riba shelu, laga tera ta yen di bo gloria!",
			"6": "<sup>6</sup> Pa bo yunan stimá por haña libertat: salba nos ku bo man fuerte, skucha mi!",
			"7": "<sup>7</sup> Fo'i den su santuario Dios ta bisa: ‘Triunfante lo Mi parti Sihem, lo Mi midi e vaye di Sukot.",
			"8": "<sup>8</sup> Guilead ta di Mi, di Mi ta Manase, Efraim ta e hèlmu pa tapa mi kabes i Huda lo sirbi Mi pa bastòn di mando.",
			"9": "<sup>9</sup> Pero Moab lo ta mi palangana, pa tuma poseshon di Edom Mi ta pisa mi sambarku riba dje, riba Filistea lo Mi kanta viktoria!’",
			"10": "<sup>10</sup> Ken lo hiba mi den e stat fortifiká, ken ta bai mi dilanti te den Edom,",
			"11": "<sup>11</sup> si Abo, o Dios, rechasá nos i no sali mas ku nos trupanan?",
			"12": "<sup>12</sup> Ai, yuda nos kontra enemigu, komo yudansa di hende ta enbano.",
			"13": "<sup>13</sup> Huntu ku Dios nos lo bringa ku kurashi; t'E lo machiká nos enemigunan."
		},
		"109": {
			"1": "<sup>1</sup> Dios ku mi ta alabá, no keda ketu:",
			"2": "<sup>2</sup> pasobra nan a habri kontra mi un boka baho i yen di engaño;",
			"3": "<sup>3</sup> nan ta papia ku mi ku lenga falsu — tur rònt di mi palabranan di odio — i nan ta ataká mi sin motibu.",
			"4": "<sup>4</sup> Komo danki pa mi amor: persekushon, miéntras ami — ta resa mi ta resa!",
			"5": "<sup>5</sup> Nan ta paga mi bon ku malu i odio komo preis pa mi amor. (Enemigu:)",
			"6": "<sup>6</sup> ‘Nombra un kriminal komo su hues i pone un akusadó; laga su propio abogado akus'é.",
			"7": "<sup>7</sup> Na huisio e sali kulpabel, su orashon mes konta pa krímen!",
			"8": "<sup>8</sup> Mare su dianan por ta kontá i un otro por haña su puesto.",
			"9": "<sup>9</sup> Laga su yunan bira wérfano anto su esposa keda biuda.",
			"10": "<sup>10</sup> Laga su yunan kana dualu pidi limosna i hende asta saka nan fo'i nan bohio.",
			"11": "<sup>11</sup> Laga fiadó di plaka konfiská tur loke e tin i strañeronan haña su biennan, ganá ku sodó di su frenta.",
			"12": "<sup>12</sup> Ningun hende no mustr'é kompashon, ningun no kai na pena di su wérfanonan,",
			"13": "<sup>13</sup> Ku su futuro por keda ruiná i su nòmber por ta lubidá ya despues di ún generashon.",
			"14": "<sup>14</sup> Laga SEÑOR kòrda kulpa di su grandinan i no kita piká di su mama;",
			"15": "<sup>15</sup> SEÑOR tene esei semper su dilanti, pa E kita nan rekuerdo fo'i mundu.’ (Salmista:)",
			"16": "<sup>16</sup> O, ni kòrda mes e no a kòrda di sinti kompashon ku hende; el a persiguí un hende pober, desampará ku kurason kibrá, ku intenshon pa dal e mata.",
			"17": "<sup>17</sup> El a stima maldishon: lag'é kai riba dje! El a nenga bendishon: wèl, e keda leu!",
			"18": "<sup>18</sup> El a bisti maldishon manera paña: lag'é drenta su paden manera awa, manera zeta penetrá te den su wesunan.",
			"19": "<sup>19</sup> E maldishon sea p'e manera paña ku e ta tapa su kurpa kuné, manera un faha, bistí tur dia bai.",
			"20": "<sup>20</sup> Asina sea, di parti di SEÑOR, e pago di esnan ku ta keha mi i ku ta buta boka riba mi.",
			"21": "<sup>21</sup> Ma Abo, SEÑOR mi Dios, trata mi bon, sea fiel na bo nòmber; bo amor ta bondadoso, salba mi,",
			"22": "<sup>22</sup> ami, mizerabel i pober, ku kurason profundamente heridá.",
			"23": "<sup>23</sup> Mi bida ta bai manera un sombra di atardi, manera un dalakochi sakudí for di kurpa.",
			"24": "<sup>24</sup> Mi rudianan ta tembla di yuna, mi kurpa a para seka, tur tisgá.",
			"25": "<sup>25</sup> Mi a bira mofa di hende, nan ta mira mi i sakudí nan kabes.",
			"26": "<sup>26</sup> Yuda mi, SEÑOR, mi Dios! Salba mi konforme bo bondat,",
			"27": "<sup>27</sup> pa nan sa ku esaki ta bo man, ku Abo, SEÑOR, a hasié.",
			"28": "<sup>28</sup> Laga nan maldishoná, si nan ke, ma Abo manda mi bendishon; si nan lanta — bèrgwensa pa nan, ma alegria pa mi, bo sirbidó.",
			"29": "<sup>29</sup> Mare esnan ku keha mi por ta rondoná di menospresio, lorá den un mantel di bèrgwensa.",
			"30": "<sup>30</sup> Mi ke gaba SEÑOR na bos altu, alab'É meimei di e muchedumbre,",
			"31": "<sup>31</sup> pasobra E ta pará band'i pober, pa salba su bida for di man di esnan ku ya a konden'é."
		},
		"110": {
			"1": "<sup>1</sup> SEÑOR a bisa mi shon: ‘Sinta bo aki na mi man drechi, miéntras Mi ta hasi bo enemigunan un banki pa bo pia sosegá.’",
			"2": "<sup>2</sup> For di Sion SEÑOR lo entregá bo e bastòn, señal di bo poder: manda te den tera di enemigu.",
			"3": "<sup>3</sup> Bo pueblo ta sigui bo ku gustu dia bo mustra bo poder. Bistí di fiesta sagrado ata bo guereronan hóben — serena for di seno di ourora!",
			"4": "<sup>4</sup> SEÑOR a hura — l'E no kibra su palabra —: ‘Lo bo ta saserdote pa semper di rango igual ku Melkisedèk.’",
			"5": "<sup>5</sup> Señor ta pará na bo man drechi: l'E bati reinan dia ku E rabia.",
			"6": "<sup>6</sup> Rei lo sentensiá nashonnan, tur kaminda lo tin kadaver! Lo e bati kabesnan kibra rònt di henter e lugá.",
			"7": "<sup>7</sup> L'e bebe awa for di riu kant'i kaminda, kaba hisa su kabes altu na laria."
		},
		"111": {
			"1": "<sup>1</sup> Mi ke gaba SEÑOR di kurason, den kompania, den reunion di fielnan.",
			"2": "<sup>2</sup> Grandioso ta SEÑOR su obranan, digno di estudio pa ken ku stima nan.",
			"3": "<sup>3</sup> Su aktuashon ta sublime, glorioso, su hustisia ta dura pa semper.",
			"4": "<sup>4</sup> E ke pa hende rekordá su milagernan, SEÑOR ta tierno i yen di kompashon.",
			"5": "<sup>5</sup> El a duna su fielnan alimento, rekordando su aliansa eternamente.",
			"6": "<sup>6</sup> El a mustra su pueblo su obranan potente, tempu El a duna nan pais di otro pueblonan.",
			"7": "<sup>7</sup> Loke E ta hasi ta korekto, manera mester ta, tur su mandamentunan ta digno di konfiansa;",
			"8": "<sup>8</sup> nan ta fiho i ta konta pa tur eternidat, duná ku derecho i di akuerdo ku bèrdat.",
			"9": "<sup>9</sup> El a duna su pueblo libertat, a ordená su aliansa pa semper. Su nòmber ta ‘Dios Santu i temibel’.",
			"10": "<sup>10</sup> Prinsipio di sabiduria ta: karga rèspèt pa SEÑOR; tur esnan ku hasi esei tin sano huisio. Alabansa di Dios lo n' kaba nunka."
		},
		"112": {
			"1": "<sup>1</sup> Felis ta un hòmber ku rèspèt pa SEÑOR, ku ta stima su mandatonan di henter su kurason.",
			"2": "<sup>2</sup> Su yunan lo ta hende poderoso den pais, generashon di piadosonan lo ta bendishoná.",
			"3": "<sup>3</sup> Rikesa i bonansa ta biba den su kas, e bon ku e ta hasi lo keda pa semper.",
			"4": "<sup>4</sup> Pa bon hende un lus ta sali den tiniebla: Esun piadoso, kompasivo i hustu.",
			"5": "<sup>5</sup> Felis t'esun ku tin heful i ku sa fia hende, ma ta regla su asuntunan manera mester ta.",
			"6": "<sup>6</sup> Un hende asina nunka lo no faya; semper nan lo sigui rekordá un hende hustu.",
			"7": "<sup>7</sup> Lo e no tin miedu di ningun mal notisia, e ta sintié sigur konfiando den SEÑOR.",
			"8": "<sup>8</sup> Su kurason ta trankil, e no konosé miedu, te ora, na final, e vense su enemigunan.",
			"9": "<sup>9</sup> E ta parti ku man generoso pa esnan ku tin mester, e bon ku e ta hasi lo keda pa semper. Ku dignidat e ta hisa su kara na laria.",
			"10": "<sup>10</sup> Un mal hende ku ta mira esei ta kunsumí, e ta kome djente para kaba na nada. Mal intenshon di pekadó ta frakasá."
		},
		"113": {
			"1": "<sup>1</sup> Sirbidónan di SEÑOR, alabá, sí, alabá SEÑOR su nòmber.",
			"2": "<sup>2</sup> Alabá sea nòmber di SEÑOR for di awor te den tur eternidat.",
			"3": "<sup>3</sup> Fo'i salida di solo te k'e baha SEÑOR su nòmber mester ta alabá.",
			"4": "<sup>4</sup> SEÑOR ta altu elevá riba tur pueblo, su gloria altu riba shelu.",
			"5": "<sup>5</sup> Ken ta manera SEÑOR nos Dios, ku ta biba aya den altura;",
			"6": "<sup>6</sup> ku ta wak te den fondo abou pa mira shelu i tera;",
			"7": "<sup>7</sup> ku ta hisa hende pober fo'i den stòf, ta lanta un mizerabel for di sushi,",
			"8": "<sup>8</sup> pa pon'é sinta band'i hende importante, band'i hendenan altu di pueblo;",
			"9": "<sup>9</sup> ku ta duna un ama ku n' por fruta un lugá di honor den su kas komo mama kontentu di su yunan! Alabá sea SEÑOR!"
		},
		"114": {
			"1": "<sup>1</sup> Ora Israel a sali fo'i Egipto, ora famia di Yakob a bai laga e pueblo ku su lenga bruhá,",
			"2": "<sup>2</sup> Huda a bira SEÑOR su santuario, Israel a bira su dominio.",
			"3": "<sup>3</sup> Mirando esei Laman Kòrá a hui i riu di Yordan a hala bai;",
			"4": "<sup>4</sup> serunan a bula manera karné, seritunan manera yu 'i kabritu.",
			"5": "<sup>5</sup> Kiko a pasa, laman, ku bo a hui, abo, Yordan, ku bo a hala bai?",
			"6": "<sup>6</sup> ku boso, serunan, a bula manera karné, boso, seritunan, manera yu 'i kabritu?",
			"7": "<sup>7</sup> Tera, tembla dilanti di SEÑOR, den presensia di Dios di Yakob,",
			"8": "<sup>8</sup> E ku a kambia baranka na lagun i piedra duru na fuente di awa."
		},
		"115": {
			"1": "<sup>1</sup> Duna gloria, no na nos, SEÑOR, no na nos, sino na bo nòmber pa motibu di bo amor i fieldat,",
			"2": "<sup>2</sup> pa paganonan no tin ku bisa: ‘Na unda nan Dios ta porfin?’",
			"3": "<sup>3</sup> Nos Dios? Ta den shelu E ta! Kiko ku E ke E ta hasi.",
			"4": "<sup>4</sup> Nán diosnan ta blo plata i oro, kosnan trahá pa man di hende.",
			"5": "<sup>5</sup> Nan tin boka — ma nan no por papia, nan tin wowo — ma nan no por mira;",
			"6": "<sup>6</sup> orea nan tin — ma no por tende, nanishi tambe — ma nan no por hole;",
			"7": "<sup>7</sup> nan tin man — ma nan no por fula, nan tin pia — ma tòg nan n' por kana, fo'i nan garganta nan n' por saka zonido.",
			"8": "<sup>8</sup> Enditu sea esnan ku a traha nan, sí, tur esnan ku ta konfia riba nan.",
			"9": "<sup>9</sup> Israelitanan, konfia den SEÑOR! — Nan yudansa, nan eskudo E ta! —",
			"10": "<sup>10</sup> Saserdotenan, konfia den SEÑOR! — Nan yudansa, nan eskudo E ta! —",
			"11": "<sup>11</sup> Tur ku ta sirbi SEÑOR, konfia den djE! — Nan yudansa, nan eskudo E ta! —",
			"12": "<sup>12</sup> SEÑOR ta kòrda riba nos, sigur l'E bendishoná nos, bendishoná pueblo di Israel, bendishoná tribu di Aaron,",
			"13": "<sup>13</sup> bendishoná tur ku ta sirbi SEÑOR, chikitu no ménos ku grandi.",
			"14": "<sup>14</sup> Mare SEÑOR hasi boso numeroso, numeroso, boso mes i boso yunan.",
			"15": "<sup>15</sup> Bendishoná sea boso pa SEÑOR, ku a traha shelu i tera.",
			"16": "<sup>16</sup> Shelu, esei ta di SEÑOR, pero tera El a duna hende.",
			"17": "<sup>17</sup> N' ta mortonan ta gaba SEÑOR, ningun di nan ku a baha bai Silensio.",
			"18": "<sup>18</sup> Ma nos sí ta alabá SEÑOR for di awor te den tur eternidat. Alabá sea SEÑOR!"
		},
		"116": {
			"1": "<sup>1</sup> Mi ta stima SEÑOR: E ta skucha mi gritu di ousilio.",
			"2": "<sup>2</sup> El a paga mi atenshon, ta p'esei mi t'invok'É henter mi bida.",
			"3": "<sup>3</sup> Ora morto a shorotá mi ku kabuya, ansha di graf a drenta mi i benout 'i doló a kohe mi,",
			"4": "<sup>4</sup> m'a invoká nòmber di SEÑOR: ‘SEÑOR, salba mi bida!’",
			"5": "<sup>5</sup> SEÑOR ta klemente i hustu, E ta yen di kompashon.",
			"6": "<sup>6</sup> SEÑOR ta warda esnan ku ta sensio, den berans El a salba mi.",
			"7": "<sup>7</sup> Awor mi por bolbe bira kalmu: SEÑOR tabata bon pa mi.",
			"8": "<sup>8</sup> Sí, El a libra mi di morto, El a seka mi wowo i a mira pa mi no trompeká.",
			"9": "<sup>9</sup> Mi ta kana den presensia di SEÑOR den tera di bibunan.",
			"10": "<sup>10</sup> Mi ta'tin fe, maske mi a bisa: ‘Mi kurason ta pisá.’",
			"11": "<sup>11</sup> Den mi desesperashon mi di: ‘Tur hende ta gaña.’",
			"12": "<sup>12</sup> Kon lo mi por paga SEÑOR tur bondat k'El a hasi mi!",
			"13": "<sup>13</sup> Lo mi hisa e bokal di salbashon i invoká SEÑOR su nòmber.",
			"14": "<sup>14</sup> Lo mi kumpli ku tur mi promesanan, ku mi a hasi na SEÑOR, ora henter su pueblo ta presente.",
			"15": "<sup>15</sup> Ta kosta SEÑOR hopi di mira su amigunan muri.",
			"16": "<sup>16</sup> O SEÑOR, mi ke ta bo sirbidó; bo sirbidó mi ta, ami, e yu di bo sirbiente: Bo a kibra mi buinan.",
			"17": "<sup>17</sup> Pa gradisí Bo, lo mi hasi un sakrifisio i invoká SEÑOR su nòmber.",
			"18": "<sup>18</sup> Lo mi kumpli ku tur e promesanan ku mi a hasi na SEÑOR, ora henter su pueblo ta presente",
			"19": "<sup>19</sup> den plenchi di tèmpel di SEÑOR, meimei di bo, Herusalèm. Alabá sea SEÑOR!"
		},
		"117": {
			"1": "<sup>1</sup> Alabá SEÑOR, tur nashon, tur pueblo, kanta su gloria!",
			"2": "<sup>2</sup> Su amor i bondat pa nos ta grandi i fieldat di SEÑOR ta eterno. Alabá sea SEÑOR!"
		},
		"118": {
			"1": "<sup>1</sup> Duna grasia na SEÑOR, komo E ta bon, — su amor ta eterno!",
			"2": "<sup>2</sup> Laga Israel bisa awor: — su amor ta eterno!",
			"3": "<sup>3</sup> Laga tur saserdote bisa awor: — su amor ta eterno!",
			"4": "<sup>4</sup> Tur sirbidó di SEÑOR, bisa awor: — su amor ta eterno!",
			"5": "<sup>5</sup> Den mi ansha mi a sklama na SEÑOR, SEÑOR a tende i a duna mi rosea.",
			"6": "<sup>6</sup> SEÑOR ta ku mi, p'esei mi n' tin miedu, anto kiko hende por hasi mi?",
			"7": "<sup>7</sup> SEÑOR ta ku mi, E ta yuda mi; ta p'esei mi por mira derota di tur esnan ku ta odia mi.",
			"8": "<sup>8</sup> Buska refugio serka SEÑOR ta mihó ku busk'é serka hende.",
			"9": "<sup>9</sup> Buska refugio serka SEÑOR ta mihó ku dependé di hende altu.",
			"10": "<sup>10</sup> Tur nashon a changa mi, ma den nòmber di SEÑOR m'a machiká nan.",
			"11": "<sup>11</sup> Nan a changa mi, sera mi aden, ma den nòmber di SEÑOR m'a machiká nan.",
			"12": "<sup>12</sup> Manera abeha nan a rondoná mi, un kandel'i taki seku — el a paga! ma den nòmber di SEÑOR m'a machiká nan.",
			"13": "<sup>13</sup> Nan a stot mi, pusha mi pa mi kai, pero SEÑOR a kore bin yuda mi.",
			"14": "<sup>14</sup> Mi ta kanta pa SEÑOR, E ta mi forsa, El a trese mi salbashon.",
			"15": "<sup>15</sup> Tende e gritu di alegria i triunfo! Ta den tèntnan di pueblo di Dios: man di SEÑOR a mustra su poder!",
			"16": "<sup>16</sup> Man di SEÑOR ta alsá! Man di SEÑOR a mustra su poder!",
			"17": "<sup>17</sup> Lo mi no muri, nò, lo mi biba i lo mi konta di SEÑOR su hazañanan.",
			"18": "<sup>18</sup> SEÑOR a bati mi mal batí, pero no a pèrmití pa mi muri.",
			"19": "<sup>19</sup> Habri portanan santu pa mi, mi ke drenta i alabá SEÑOR.",
			"20": "<sup>20</sup> Ata e porta di SEÑOR akí, tur e fielnan ta pasa den dje.",
			"21": "<sup>21</sup> Mi t'alabá bo pasobra B'a skucha mi, pasobra B'a manda mi salbashon.",
			"22": "<sup>22</sup> E piedra, rechasá p'e trahadónan, esei a bira piedra prinsipal;",
			"23": "<sup>23</sup> ta trabou di SEÑOR esei, ta algu milagroso pa mira!",
			"24": "<sup>24</sup> Awe t'e dia ku SEÑOR a traha, ban kanta di alegria i hasi fiesta!",
			"25": "<sup>25</sup> O SEÑOR, duna nos salbashon, o SEÑOR, duna prosperidat.",
			"26": "<sup>26</sup> Bendishoná ta esun ku ta bini den nòmber di SEÑOR. Nos, for di tèmpel di SEÑOR ta risibí boso ku bendishon.",
			"27": "<sup>27</sup> SEÑOR ta Dios, E ta manda nos lus. Forma proseshon, rama den man, kana te na kachunan di altá.",
			"28": "<sup>28</sup> Bo ta mi Dios, mi ke gradisí Bo, mi ke alabá Bo, mi Dios.",
			"29": "<sup>29</sup> Duna grasia na SEÑOR, komo E ta bon: — su amor ta eterno!"
		},
		"119": {
			"1": "<sup>1</sup> Felis t'esnan ku nan andá ta sin mancha, siguiendo lei di SEÑOR!",
			"2": "<sup>2</sup> Felis esnan ku ta warda su preseptonan i ta busk'É di kurason,",
			"3": "<sup>3</sup> ku sin kometé nada malu ta sigui su kamindanan!",
			"4": "<sup>4</sup> Bo a ordená pa bo dekretonan ta opservá estriktamente.",
			"5": "<sup>5</sup> O mare mi por keda semper fiel den kumplimentu ku bo òrdunan,",
			"6": "<sup>6</sup> anto lo mi n' sinti bèrgwensa ora mi fiha bo mandatonan.",
			"7": "<sup>7</sup> Ku sinseridat di kurason mi ta alabá Bo, siñá pa bo dekretonan hustu.",
			"8": "<sup>8</sup> Lo mi keda fiel na bo leinan, Abo no bandoná mi.",
			"9": "<sup>9</sup> Kon un hóben su andá por keda limpi? Si e warda bo palabra.",
			"10": "<sup>10</sup> Mi ta buska Bo di henter mi kurason, no laga mi desviá di bo òrdunan.",
			"11": "<sup>11</sup> Mi ta warda bo palabra den mi alma, pa mi no peka kontra Bo.",
			"12": "<sup>12</sup> SEÑOR, bendishoná Bo mester ta, siña mi bo leinan.",
			"13": "<sup>13</sup> Lo mi ripití na bos altu loke bo boka a ordená.",
			"14": "<sup>14</sup> Mi ta gosa e kaminda di bo huisionan manera tur sorto di rikesa.",
			"15": "<sup>15</sup> Mi ke meditá bo mandamentunan i fiha bo kamindanan.",
			"16": "<sup>16</sup> Mi tin mi plaser den bo preseptonan, lo mi no lubidá bo palabra.",
			"17": "<sup>17</sup> Trata bo sirbiente pa mi biba i lo mi warda bo palabra.",
			"18": "<sup>18</sup> Habri mi wowo pa mi mira tur maravia di bo lei.",
			"19": "<sup>19</sup> Mi ta un peregrino riba mundu, no skonde bo mandatonan pa mi.",
			"20": "<sup>20</sup> Mi alma ta muri di anhelo pa bo dekretonan, tur ora.",
			"21": "<sup>21</sup> Bo ta skual e malditu arogantenan, ku ta dualu leu di bo òrdunan.",
			"22": "<sup>22</sup> Kita insulto i despresio fo'i mi, komo m'a warda bo preseptonan.",
			"23": "<sup>23</sup> Ounke shon grandinan ta uni pa nan kònkel kontra mi bo sirbidó ta meditá bo leinan.",
			"24": "<sup>24</sup> Bo huisionan, nan ta mi delisia, nan ta mi konsehero.",
			"25": "<sup>25</sup> Ata mi den stòf: duna mi bida konforme bo promesa.",
			"26": "<sup>26</sup> M'a konfesá Bo mi andá i B'a skucha mi, siña mi bo preseptonan.",
			"27": "<sup>27</sup> Mustra mi e direkshon di bo dekretonan pa mi studia bo milagernan.",
			"28": "<sup>28</sup> Mi ta yora di fèrdrit, lanta mi, konforme bo promesa.",
			"29": "<sup>29</sup> Warda mi pa mi n' kohe mal kaminda, den bo bondat duna mi bo lei.",
			"30": "<sup>30</sup> Mi ke kohe kaminda di bèrdat, pone bo òrdunan dilanti.",
			"31": "<sup>31</sup> Mi ta tene mi na bo huisionan, SEÑOR, no brongosá mi,",
			"32": "<sup>32</sup> Mi ta kore lihé riba e kaminda ku bo mandamentunan ta mustra: Bo ta aliviá mi kurason.",
			"33": "<sup>33</sup> SEÑOR, mustra mi e kaminda di bo òrdunan, pa mi kan'é te na fin.",
			"34": "<sup>34</sup> Habri mi mente pa mi kumpli ku bo lei, pa mi ward'é di kurason.",
			"35": "<sup>35</sup> Pone mi sigui direkshon di bo mandatonan, pasobra nan ta mi goso.",
			"36": "<sup>36</sup> Dirigí mi kurason na bo preseptonan, mas bien ku na ganashi.",
			"37": "<sup>37</sup> Kita mi bista for di kosnan sin balor, laga mi biba, siguiendo bo kaminda.",
			"38": "<sup>38</sup> Loke B'a primintí bo sirbidó kumpli kuné pa nos teme Bo.",
			"39": "<sup>39</sup> Kita bèrgwensa fo'i mi, mi n' por want'é, ya ku bo leinan ta bon.",
			"40": "<sup>40</sup> Mira kuantu mi ta stima bo dekretonan. Duna mi bida! Bo n' ta hustu?",
			"41": "<sup>41</sup> SEÑOR, laga mi sinti bo bondat, bo salbashon primintí.",
			"42": "<sup>42</sup> Anto mi por rospondé mi ofensornan, den bo palabra mi ta konfia.",
			"43": "<sup>43</sup> Pone mi papia bèrdat tur ora, mi tin konfiansa den bo òrdunan.",
			"44": "<sup>44</sup> Mi ke kumpli ku bo lei tur ora bai, semper, den tur eternidat.",
			"45": "<sup>45</sup> Lo mi por kana unda ku mi ke, konsultando bo dekretonan.",
			"46": "<sup>46</sup> Lo mi konta reinan di bo huisionan, i lo mi n' sinti ripara.",
			"47": "<sup>47</sup> Goso profundo mi tin den bo mandatonan ku mi ta stima tantu.",
			"48": "<sup>48</sup> Mi ta habri man pa bo preseptonan stimá, ta meditá bo mandamentunan.",
			"49": "<sup>49</sup> Kòrda e palabra ku B'a duna bo sirbiente, e ta duna mi konfiansa.",
			"50": "<sup>50</sup> Mi konsuelo den tristesa ta esaki: ku bo promesa a rebibá mi.",
			"51": "<sup>51</sup> Hende sobèrbè ta ofendé mi sin fin, ma mi n' ke kita fo'i bo lei.",
			"52": "<sup>52</sup> Kòrdamentu di bo òrdunan antiguo ta konsolá mi, SEÑOR.",
			"53": "<sup>53</sup> Rabia ta drenta mi, si mi mira mal hende kibra bo siñansa.",
			"54": "<sup>54</sup> Bo mandamentunan a bira mi kansion, den mi lugá di destiero.",
			"55": "<sup>55</sup> SEÑOR, anochi mi ta kòrda bo nòmber i kon ta kumpli ku bo lei.",
			"56": "<sup>56</sup> At'akí loke ta toka mi: warda bo preseptonan.",
			"57": "<sup>57</sup> Mi di: SEÑOR, mi porshon, esei ta: warda bo palabranan.",
			"58": "<sup>58</sup> Di henter mi alma mi ta buska bo fabor: piedat di mi, segun bo promesa.",
			"59": "<sup>59</sup> Mi a saminá mi andá, m'a dirigí mi na bo huisionan.",
			"60": "<sup>60</sup> Mi a hasi purá, mi no a tarda pa obedesé bo mandamentunan.",
			"61": "<sup>61</sup> Kabuya di mal hende a mara mi, mi n' lubidá bo preseptonan.",
			"62": "<sup>62</sup> Meianochi mi ta lanta pa alabá Bo pa bo dekretonan hustu.",
			"63": "<sup>63</sup> Mi ta amigu di tur ku ta sirbi Bo, ku ta kumpli ku bo òrdunan.",
			"64": "<sup>64</sup> SEÑOR, mundu ta yen di bo amor, siña mi bo leinan.",
			"65": "<sup>65</sup> Ki bondat B'a demostrá bo sirbidó, SEÑOR, konforme bo promesa!",
			"66": "<sup>66</sup> Duna mi sano huisio, komprenshon, mi tin konfiansa den bo òrdunan.",
			"67": "<sup>67</sup> Promé ku topa sufrimentu mi a dualu, ma awor ta bo palabra ta amèn.",
			"68": "<sup>68</sup> Bo ta bon i Bo ta hasi bondat, instruí mi den bo leinan.",
			"69": "<sup>69</sup> Hende tribí a akusá mi di mentira, ami tan fiel na bo preseptonan!",
			"70": "<sup>70</sup> Nan kurason ta será, puru vèt, ma mi enkanto ta bo lei.",
			"71": "<sup>71</sup> Esta bon ku m'a topa sufrimentu, esei a siña mi bo mandatonan.",
			"72": "<sup>72</sup> Lei for di bo boka bal mi mas ku mil plaka di oro i plata.",
			"73": "<sup>73</sup> Bo mannan a traha mi i forma mi; habri mi mente pa mi siña bo mandatonan.",
			"74": "<sup>74</sup> Bo fielnan lo mira ku alegria ku mi tin fe den bo palabra.",
			"75": "<sup>75</sup> Mi sa, SEÑOR, ku bo dekretonan ta hustu, ku B'a flihi mi ku rason.",
			"76": "<sup>76</sup> Bo amor duna mi konsuelo: B'a primintí bo sirbidó!",
			"77": "<sup>77</sup> Si bo ternura alkansá mi, mi ta biba, ya ku bo lei ta mi plaser.",
			"78": "<sup>78</sup> Laga hendenan tribí sinti bèrgwensa, ku nan a maltratá mi sin motibu; ami lo warda bo preseptonan.",
			"79": "<sup>79</sup> Laga bo fielnan bolbe serka mi, nan ku a kapta bo huisionan.",
			"80": "<sup>80</sup> Mi kurason warda bo leinan estriktamente, pa mi no keda brongosá.",
			"81": "<sup>81</sup> Mi t'anhelá bo salbashon ansiosamente, den bo palabra mi ta spera.",
			"82": "<sup>82</sup> Mi wowo t'anhelá bo promesa, mi di: Bo n' ta konsolá mi?",
			"83": "<sup>83</sup> Maske kurtí manera kueru den huma, mi n' lubidá bo dekretonan.",
			"84": "<sup>84</sup> Kuantu mas bo sirbidó lo tin di warda pa Bo suta esnan ku persiguí mi?",
			"85": "<sup>85</sup> E arogantenan a traha trampa pa mi, ignorando bo lei.",
			"86": "<sup>86</sup> Tur bo òrdunan ta drechi, pues yuda mi: nan ta mi tras sin motibu.",
			"87": "<sup>87</sup> Nan a hera di pone un fin na mi bida riba mundu, ma mi no a bandoná bo mandamentunan.",
			"88": "<sup>88</sup> Den bo bondat laga mi biba, pa mi kumpli ku tur presepto di bo boka.",
			"89": "<sup>89</sup> Bo palabra, SEÑOR, ta eterno, fihá firme den shelu.",
			"90": "<sup>90</sup> Bo fieldat ta pa tur generashon; B'a funda tera: at'é ei.",
			"91": "<sup>91</sup> Pa bo palabra tur kos t'ei te dia djawe, tur den bo sirbishi.",
			"92": "<sup>92</sup> Si bo lei no tabata mi delisia lo mi a muri di tristesa.",
			"93": "<sup>93</sup> Hamas i nunka lo mi no lubidá bo mandamentunan, pasobra pa nan Bo a duna mi bida nobo.",
			"94": "<sup>94</sup> Ta di Bo mi ta, salba mi, mi ke siña bo òrdunan.",
			"95": "<sup>95</sup> Pekadónan ta lur pa kaba ku mi, ma mi ta studia bo dekretonan.",
			"96": "<sup>96</sup> M'a mira fin di tur loke ta perfekto, ma bo mandato ta sin límite.",
			"97": "<sup>97</sup> Kuantu mi ta stima bo lei! T'e mi ta studia henter dia.",
			"98": "<sup>98</sup> Bo mandamentu ta hasi mi mas sabí ku mi enemigunan ya k'e ta semper mi kompaño.",
			"99": "<sup>99</sup> Mi a gana mas komprenshon ku esnan ku a siña mi, pasobra mi ta studia bo huisionan.",
			"100": "<sup>100</sup> Mi tin mas komprenshon ku ansianonan, komo m'a warda bo dekretonan.",
			"101": "<sup>101</sup> M'a kita pia for di kualke mal kaminda, pa mi warda bo palabra.",
			"102": "<sup>102</sup> Mi no a desviá di bo mandatonan, pasobra t'Abo a siña mi.",
			"103": "<sup>103</sup> Esta dushi, e smak di bo promesa, mas ku miel den mi boka!",
			"104": "<sup>104</sup> Mi mente ta habrí pa bo òrdunan, tur mal kaminda mi ta odia.",
			"105": "<sup>105</sup> Bo palabra ta un lampi pa mi pia, un lus riba mi kaminda.",
			"106": "<sup>106</sup> Mi a hura — i lo mi kumpli — di bai warda bo mandamentunan hustu.",
			"107": "<sup>107</sup> Mashá flihí mi ta, SEÑOR, duna mi bida, primintí ta debe.",
			"108": "<sup>108</sup> SEÑOR, aseptá e promesanan ku mi boka a hasi Bo; siña mi bo dekretonan.",
			"109": "<sup>109</sup> Maske mi bida ta semper na peliger, bo lei mi no ta lubidá.",
			"110": "<sup>110</sup> Pekadónan a pone trampa pa mi, ma mi n' ta kita fo'i bo òrdunan.",
			"111": "<sup>111</sup> Bo huisionan — pa semper mi tesoro — ta alegrá mi kurason.",
			"112": "<sup>112</sup> M'a pone mi pa kumpli ku bo leinan pa semper, te na fin.",
			"113": "<sup>113</sup> Mi n' ta gusta ora hende hunga ròl: ami ta stima bo lei.",
			"114": "<sup>114</sup> Bo ta mi refugio, mi eskudo, mi tin fe den bo palabra.",
			"115": "<sup>115</sup> Malechornan, bai fo'i mi! Mi ke hasi loke mi Dios ta manda.",
			"116": "<sup>116</sup> Sostené mi, konforme bo promesa, anto lo mi biba, no konfundí mi speransa.",
			"117": "<sup>117</sup> Apoyá mi pa mi ta fo'i peliger, i lo mi sigui wak bo huisionan.",
			"118": "<sup>118</sup> Bo ta rechasá tur hende ku desviá di bo dekretonan, nan astusia ta enbano.",
			"119": "<sup>119</sup> Pa Bo tur malbado ta basura, ma ami stima bo preseptonan.",
			"120": "<sup>120</sup> Mi kurpa ta rel di spantu pa Bo, mi tin rèspèt di bo òrdunan.",
			"121": "<sup>121</sup> Loke ta drechi i hustu mi a hasi, no entregá mi den man di mi opresornan.",
			"122": "<sup>122</sup> Sali na fabor di bo sirbiente, no laga hende insolente oprimí mi.",
			"123": "<sup>123</sup> Mi wowo t'anhelá bo salbashon i bo promesa di hustisia.",
			"124": "<sup>124</sup> Trata bo sirbidó, segun bo amor, siña mi bo leinan.",
			"125": "<sup>125</sup> Mi ta bo sirbidó, habri mi mente, pa mi siña bo preseptonan.",
			"126": "<sup>126</sup> Ta tempu pa Bo aktua, SEÑOR: nan a bai kontra bo òrdunan.",
			"127": "<sup>127</sup> P'esei bo mandamentunan bal mi mas ku oro, oro fini.",
			"128": "<sup>128</sup> P'esei mi ta laga bo dekretonan guia mi den tur kos; tur mal kaminda mi ta odia.",
			"129": "<sup>129</sup> Esta atmirabel ta bo huisionan; di henter mi alma mi ta sigui nan.",
			"130": "<sup>130</sup> Bo palabra, si splik'é, ta trese lus, ta hasi bobonan sabí.",
			"131": "<sup>131</sup> Mi ta habri mi boka hanchu, golos pa bo mandatonan.",
			"132": "<sup>132</sup> Drei mira mi i tene kompashon, manera Bo sa hasi ku esnan ku ta stima bo nòmber.",
			"133": "<sup>133</sup> Guia mi paso segun bo promesa, pa maldat no dominá mi.",
			"134": "<sup>134</sup> Libra mi di preshon di hende, i lo mi warda bo dekretonan.",
			"135": "<sup>135</sup> Laga bo Kara iluminá bo sirbidó i siña mi bo preseptonan.",
			"136": "<sup>136</sup> Roinan di awa ta brota fo'i mi wowo: nan n' tin rèspèt pa bo lei.",
			"137": "<sup>137</sup> SEÑOR, Abo ta hustu i bo òrdunan legítimo.",
			"138": "<sup>138</sup> Bo a saka huisionan hustu, mashá digno di konfiansa.",
			"139": "<sup>139</sup> Mi zelo ta kima mi, pasobra mi opresornan no ta kòrda bo palabranan.",
			"140": "<sup>140</sup> Bo promesa ta di bon kalidat, bo sirbidó ta stim'é.",
			"141": "<sup>141</sup> Maske sin balor i despresiá mi n' lubidá bo dekretonan.",
			"142": "<sup>142</sup> Bo hustisia ta hustisia eterno, bo lei ke men bèrdat.",
			"143": "<sup>143</sup> M'a haña mi anshá i den pèrtá, pero m'a gosa bo mandatonan.",
			"144": "<sup>144</sup> Bo preseptonan ta bálido pa semper, habri mi mente pa mi biba.",
			"145": "<sup>145</sup> Ku tur mi forsa mi ta sklama: SEÑOR, tende, lo mi kumpli ku bo leinan!",
			"146": "<sup>146</sup> Mi ta invoká Bo, yuda mi, lo mi warda bo dekretonan.",
			"147": "<sup>147</sup> Mardugá grandi ya mi gritu ta subi; den bo palabra mi ta spera.",
			"148": "<sup>148</sup> Mi wowo no por warda anochi sera pa meditá bo promesa.",
			"149": "<sup>149</sup> Den bo bondat skucha mi bos, o SEÑOR, ku Bo ke, duna mi bida.",
			"150": "<sup>150</sup> Nan ku ta plania wega sushi ta serka, ma nan ta leu di bo siñansa.",
			"151": "<sup>151</sup> Abo mes, SEÑOR, ta serka, tur bo mandatonan ta sólido.",
			"152": "<sup>152</sup> Mashá ten m'a komprondé di bo preseptonan ku Bo a fiha nan pa semper.",
			"153": "<sup>153</sup> Mira mi mizeria, salba mi; bo lei mi no ta lubidá.",
			"154": "<sup>154</sup> Defendé mi kousa, reskatá mi, B'a primintié, duna mi bida!",
			"155": "<sup>155</sup> Salbashon ta keda leu fo'i malechornan, nan no ta puntra pa bo leinan.",
			"156": "<sup>156</sup> Bo ternura, SEÑOR, ta grandi, ku Bo ke, duna mi bida.",
			"157": "<sup>157</sup> Mi enemigu- i opresornan ta hopi, ma mi n' ta kita fo'i bo huisionan.",
			"158": "<sup>158</sup> Ku avershon mi ta mira e traidornan: nan no ta sigui bo palabra.",
			"159": "<sup>159</sup> Mira kon mi ta stima bo dekretonan, piedat, SEÑOR, duna mi bida.",
			"160": "<sup>160</sup> Bo palabra ta puru bondat, bo òrdunan hustu ta eterno.",
			"161": "<sup>161</sup> Shonnan grandi ta mi tras sin motibu: mi kurason ta respetá bo palabra.",
			"162": "<sup>162</sup> Mi ta gosa bo palabra mes tantu ku ora haña un tesoro.",
			"163": "<sup>163</sup> Mi ta odia i detestá falsedat, ma mi ta stima bo lei.",
			"164": "<sup>164</sup> Mi t'alabá Bo shete be pa dia pa bo preseptonan hustu.",
			"165": "<sup>165</sup> Esnan ku stima bo leinan tin pas grandi, no tin opstákulo pa nan.",
			"166": "<sup>166</sup> SEÑOR, mi t'anhelá bo salbashon, loke Bo manda mi ta hasi.",
			"167": "<sup>167</sup> Mi kurason ke sigui bo huisionan, mi ta stima nan mashá.",
			"168": "<sup>168</sup> Mi ta warda bo dekreto i huisionan, Bo sa tur loke mi ta hasi.",
			"169": "<sup>169</sup> Laga mi gritu, SEÑOR, yega te den bo presensia; habri mi mente; sea fiel na bo mes palabra.",
			"170": "<sup>170</sup> Hasi pa mi súplika por yega te den bo presensia; Abo, salba mi; sea fiel na bo mes promesa.",
			"171": "<sup>171</sup> Ku alabansa por brota fo'i mi lepnan; Bo n' ta siña mi bo leinan?",
			"172": "<sup>172</sup> Mare mi boka por kanta bo alabansa, pasobra tur bo mandamentunan ta hustu.",
			"173": "<sup>173</sup> Laga bo man para kla pa yuda mi, komo m'a skohe bo preseptonan.",
			"174": "<sup>174</sup> Mi t'anhelá bo salbashon, o SEÑOR, bo lei ta mi enkanto.",
			"175": "<sup>175</sup> Mi alma biba pa por kanta bo alabansa, laga bo òrdunan yuda mi.",
			"176": "<sup>176</sup> Mi sa dualu — un karné ku a pèrdè — : buska bo sirbiente. Nò, mi no a lubidá bo mandamentunan."
		},
		"120": {
			"1": "<sup>1</sup> Den mi ansha mi a sklama na SEÑOR i El a rospondé mi.",
			"2": "<sup>2</sup> SEÑOR, libra mi di lep mentiroso, di un lenga gañadó.",
			"3": "<sup>3</sup> Kiko Dios lo duna bo, kiko mas, o lenga gañadó?",
			"4": "<sup>4</sup> Flechanan skèrpi di sòldá, karbon di indju sendé.",
			"5": "<sup>5</sup> Ai, mi pober mester biba na Mèshèk, meimei di tènt di Kedar!",
			"6": "<sup>6</sup> Ya mi ta biba muchu tempu serka nan ku ta odia pas.",
			"7": "<sup>7</sup> Ora ami ta papia di pas, nan ta buska guera."
		},
		"121": {
			"1": "<sup>1</sup> Mi ta alsa mi bista na serunan: di unda mi yudansa lo bini?",
			"2": "<sup>2</sup> Mi yudansa ta bini di SEÑOR ku a traha shelu i tera!",
			"3": "<sup>3</sup> E ta warda bo pia pa bo n' slep; bo Wardador, E no ta kabishá.",
			"4": "<sup>4</sup> Nò, e Wardador di Israel lo no kabishá ni drumi.",
			"5": "<sup>5</sup> SEÑOR ta bo Wardador, SEÑOR ta bo sombra na bo lado.",
			"6": "<sup>6</sup> Den dia solo lo no molestiá bo, ni luna den oranan di anochi.",
			"7": "<sup>7</sup> SEÑOR ta warda bo di tur malu, sí, E ta spar bo bida.",
			"8": "<sup>8</sup> E ta warda bo entrada i salida for di awor te den tur eternidat."
		},
		"122": {
			"1": "<sup>1</sup> Ki alegria, ora nan a bisa mi: ‘Ban kas di SEÑOR!’",
			"2": "<sup>2</sup> I awor, ata nos pará paden di bo portanan, Herusalèm!",
			"3": "<sup>3</sup> Herusalèm, siudat bon konstruí segun plan harmonioso:",
			"4": "<sup>4</sup> t'aya e tribunan ta subi, tribunan di SEÑOR, manera ta lei na Israel, pa alabá SEÑOR su nòmber.",
			"5": "<sup>5</sup> Aya tin e tribunalnan di hustisia, esnan di kas di David.",
			"6": "<sup>6</sup> Resa pidi pas pa Herusalèm: ‘Prosperidat pa nan ku ke bo;",
			"7": "<sup>7</sup> laga tin pas entre bo murayanan, trankilidat den bo palasionan!’",
			"8": "<sup>8</sup> Pa amor di mi rumannan i amigunan mi ta bisa: ‘Pas pa bo!’",
			"9": "<sup>9</sup> Kòrdando kas di SEÑOR, nos Dios: ‘Dios bendishoná bo!’"
		},
		"123": {
			"1": "<sup>1</sup> Mi tin mi bista alsá na Bo, ku ta biba den shelu.",
			"2": "<sup>2</sup> Manera bista di un katibu ta fihá riba man di su shon, manera bista di un kriá ta fihá riba man di su señora, nos wowo ta wak SEÑOR nos Dios te or'E tene kompashon.",
			"3": "<sup>3</sup> Kompashon, SEÑOR! Tene kompashon! Nos ta hartá di ultrahe!",
			"4": "<sup>4</sup> Nos ta hartá di bofon di arogantenan, di despresio di orguyosonan."
		},
		"124": {
			"1": "<sup>1</sup> Si SEÑOR no a keda na nos banda, asina Israel por bisa,",
			"2": "<sup>2</sup> si SEÑOR no a keda na nos banda, ora hende a lanta kontra nos,",
			"3": "<sup>3</sup> nan lo a kome nos bibu, den nan rabia kandente kontra nos.",
			"4": "<sup>4</sup> Awa lo a lastra nos bai kuné, awa brutu lo a pasa riba nos,",
			"5": "<sup>5</sup> un masa di awa furioso sigur lo a pasa riba nos.",
			"6": "<sup>6</sup> Bendishoná sea SEÑOR! E no a laga nan djentenan sker nos.",
			"7": "<sup>7</sup> Nos a skapa, manera un para, for di kui di yagdó. Kui a kibra i nos, nos a skapa!",
			"8": "<sup>8</sup> Nos yudansa ta den nòmber di SEÑOR ku a traha shelu i tera."
		},
		"125": {
			"1": "<sup>1</sup> Esnan ku ta konta ku SEÑOR ta manera Seru di Sion: nunka nan no ta tambaliá, nan ta firme sintá pa semper.",
			"2": "<sup>2</sup> Manera e serunan rondó di Herusalèm SEÑOR ta rondoná su pueblo for di awor te den tur eternidat!",
			"3": "<sup>3</sup> Bastòn di maldat no por pisa tera paternal di Dios su pueblo, pa su hendenan no saka man pa gara kos di maldat.",
			"4": "<sup>4</sup> Hasi bon, SEÑOR, pa nan ku ta bon, pa nan ku ta di bon intenshon;",
			"5": "<sup>5</sup> ma esnan ku a bira infiel i ta sigui nan kamindanan robes, bari nan, SEÑOR, huntu ku malbadonan. Pas pa Israel!"
		},
		"126": {
			"1": "<sup>1</sup> Dia SEÑOR a laga pueblo di Sion bolbe kas fo'i destiero, a parse un soño.",
			"2": "<sup>2</sup> Nos a pone kara harí i a kanta di alegria. Otro pueblonan a bisa: ‘Kos grandi SEÑOR a hasi ku nan!’",
			"3": "<sup>3</sup> SEÑOR a hasi kosnan grandi, bèrdè! Kon kontentu nos a keda!",
			"4": "<sup>4</sup> SEÑOR, kambia nos suerte manera awa un desierto.",
			"5": "<sup>5</sup> Es ku sembra ku awa na wowo lo kosechá kantando.",
			"6": "<sup>6</sup> Bai e ta bai na yoramentu, kargando koto di simia, ma e ta bolbe, biniendo ku kanto, kargando bòshi di maishi."
		},
		"127": {
			"1": "<sup>1</sup> Si n' ta SEÑOR ta traha e kas, trahadónan ta traha pòrnada. Si n' ta SEÑOR ta warda siudat, guardia ta warda enbano.",
			"2": "<sup>2</sup> Pòrnada bo ta drumi te lat kansa kurpa pa e pan ku bo ta kome: Dios ta dun'é na su amigunan den soño!",
			"3": "<sup>3</sup> Yunan ta un regalo di SEÑOR, nan t'un berdadero bendishon.",
			"4": "<sup>4</sup> Manera flecha den man di un guerero ta yunan, engendrá den hubentut.",
			"5": "<sup>5</sup> Ki felisidat pa un hòmber si e por yena su baliña ku nan! Nan kara lo no keda na bèrgwensa ki ora ku nan pleita nan kaso dilant'i enemigu den korte."
		},
		"128": {
			"1": "<sup>1</sup> Felis t'esun ku ta honra SEÑOR, ku ta sigui su kaminda.",
			"2": "<sup>2</sup> Lo bo kome di trabou di bo man, felis bo ta, lo bai bo bon.",
			"3": "<sup>3</sup> Bo esposa: un mat'i wendrùif bon kargá meimei di bo kas; bo yunan: spreitnan di oleifi rònt di bo mesa.",
			"4": "<sup>4</sup> T'esei t'e bendishon di un hòmber ku ta sirbi SEÑOR.",
			"5": "<sup>5</sup> SEÑOR bendishoná bo for di Sion; mare bo por mira prosperidat di Herusalèm tur dia di bo bida.",
			"6": "<sup>6</sup> Ohalá bo mira yunan di bo yunan. Pas pa Israel!"
		},
		"129": {
			"1": "<sup>1</sup> Kuantu be kaba fo'i mi hubentut nan a hinka mi den pèrtá, — laga Israel papia awor —",
			"2": "<sup>2</sup> kuantu be kaba fo'i mi hubentut nan a hinka mi den pèrtá, ma nan no a surpasá mi!",
			"3": "<sup>3</sup> Plugdónan a plug mi lomba, riol hopi grandi nan a hala.",
			"4": "<sup>4</sup> Pero, SEÑOR ku ta hustu a kòrta kabuya dje malbadonan.",
			"5": "<sup>5</sup> Mare esnan ku ta odia Sion por hal'atras yen di bèrgwensa.",
			"6": "<sup>6</sup> Mare nan por ta manera yerba ku ta krese riba dak plat di kas i ku ta seka promé ku rank'é;",
			"7": "<sup>7</sup> ku esun ku ta kòrta maishi no ta yena su man kuné, i esun ku ta mar'é na bòshi no ta yena su brasa;",
			"8": "<sup>8</sup> ni ningun ku ta pasa no ta bisa: ‘Bendishon di SEÑOR sea ku boso. Nos ta bendishoná boso den nòmber di SEÑOR.’"
		},
		"130": {
			"1": "<sup>1</sup> Fo'i den abismo, SEÑOR, mi ta yama Bo,",
			"2": "<sup>2</sup> Señor, tende mi bos! Mare bo orea tende mi gritu di ousilio.",
			"3": "<sup>3</sup> Si Bo kòrda nos pikánan, SEÑOR, ken lo por wanta bo huisio?",
			"4": "<sup>4</sup> Serka Bo nos por haña pordon, pa nos siña respetá Bo.",
			"5": "<sup>5</sup> Mi ta warda, warda so riba SEÑOR, mi tin fe den su palabra.",
			"6": "<sup>6</sup> Mi ta warda yegada di Señor mas ku guardia lus di dia. Mas ku un guardia ta spera lus di dia",
			"7": "<sup>7</sup> spera SEÑOR, o Israel, pasobra serka djE tin tur grasia, salbashon abundante.",
			"8": "<sup>8</sup> Sí, t'E lo pordoná Israel tur su pikánan."
		},
		"131": {
			"1": "<sup>1</sup> SEÑOR, mi kurason no ta sobèrbè ni mi bista no ta arogante; mi n' ta kore tras di kosnan muchu grandi ni mi no ta gara muchu altu.",
			"2": "<sup>2</sup> Mi anshanan a kalma den mi, mi kurason a bira tur trankil. Manera un yuchi ku a kaba di bebe i ta drumi den skochi di su mama, un yu ku a kaba di bebe: asina mi alma ta den mi.",
			"3": "<sup>3</sup> Spera den SEÑOR, o Israel, awor i te den tur eternidat."
		},
		"132": {
			"1": "<sup>1</sup> SEÑOR, no lubidá riba David, riba tur molèster k'el a pasa,",
			"2": "<sup>2</sup> e huramentu k'el a hasi na SEÑOR, e promesa na Dios Fuerte di Yakob:",
			"3": "<sup>3</sup> ‘Ami no ta drenta mi kas, lo mi no subi kama pa bai drumi,",
			"4": "<sup>4</sup> mi no ke duna mi wowonan soño, ni sikiera un sleim di soño,",
			"5": "<sup>5</sup> miéntras mi n' haña un lugá pa SEÑOR, un mansion pa Dios Fuerte di Yakob!’",
			"6": "<sup>6</sup> Nos a tende dje arka na Efrata, nos a hañ'é den kunukunan di Yaar:",
			"7": "<sup>7</sup> ‘Ban e lugá kaminda Dios ta biba, kai ador'É dilant'i banki di su pia.’",
			"8": "<sup>8</sup> SEÑOR, lanta bai bo lugá di reposo, Abo ku bo Arka poderoso,",
			"9": "<sup>9</sup> bo saserdotenan bistí ku hustisia i bo fielnan gritando di legria.",
			"10": "<sup>10</sup> Pa amor pa David, bo sirbidó, no rechasá esun ungí.",
			"11": "<sup>11</sup> SEÑOR a hura David, — i E n' ta hala su palabra atras —: ‘Lo Mi mira pa un di bo yunan bira susesor riba bo trono.",
			"12": "<sup>12</sup> Si bo yunan warda mi Aliansa, e mandamentunan ku Mi ta siña nan, nan mes yunan tambe lo sinta riba e trono akí pa semper.’",
			"13": "<sup>13</sup> Komo ta Sion SEÑOR a skohe, t'e E tabata ke pa su bibá:",
			"14": "<sup>14</sup> ‘Sion ta pa semper mi morada, ei Mi ke biba, esei ta mi deseo.",
			"15": "<sup>15</sup> Lo Mi bendishoná su provishonnan, lo Mi yena su pobernan ku pan.",
			"16": "<sup>16</sup> Su saserdotenan lo bisti santidat i su fielnan lo grita di legria.",
			"17": "<sup>17</sup> Ei lo Mi laga nase fo'i David un spreit, yen di vigor: Ei mi ke pa esun ungí sende manera un lampi ku n' ta paga.",
			"18": "<sup>18</sup> Ku bèrgwensa lo Mi tapa su enemigunan, ma riba dje mi diadema lo bria!’"
		},
		"133": {
			"1": "<sup>1</sup> Esta bon, esta dushi di ta ruman i biba huntu den union!",
			"2": "<sup>2</sup> Esei ta zeta perfumá riba kabes, ku ta kore pasa barba, sí, barba di Aaron, yega te na krag di su bistí.",
			"3": "<sup>3</sup> Ta manera serena di Hermon, ku ta kai riba Seru di Sion. Pasobra SEÑOR a manda ku aya lo tin bendishon, bida pa tur eternidat!"
		},
		"134": {
			"1": "<sup>1</sup> Ban bendishoná SEÑOR boso tur, sirbidónan di SEÑOR, ku ta sirbi den kas di SEÑOR despues ku anochi a sera.",
			"2": "<sup>2</sup> Boso hisa man p'e santuario i bendishoná SEÑOR.",
			"3": "<sup>3</sup> ‘SEÑOR bendishoná bo fo'i Sion, E ku a traha shelu i tera.’"
		},
		"135": {
			"1": "<sup>1</sup> Alabá sea SEÑOR! Alabá nòmber di SEÑOR, alab'É, sirbidónan di SEÑOR",
			"2": "<sup>2</sup> ku ta sirbi den kas di SEÑOR, riba plenchinan di kas di nos Dios.",
			"3": "<sup>3</sup> Alabá SEÑOR, E ta bon, kanta gloria di su nòmber tan amabel!",
			"4": "<sup>4</sup> Komo SEÑOR a skohe Yakob, Israel pa su propiedat.",
			"5": "<sup>5</sup> Sí, mi sa, SEÑOR ta grandi, nos Señor ta mas grandi ku tur dios.",
			"6": "<sup>6</sup> Kiko ku E ke SEÑOR ta hasi tantu den shelu komo na tera, den laman i den fondo di abismo.",
			"7": "<sup>7</sup> E ta laga nubianan subi for di puntanan ekstremo di mundu, ta manda welek pa awa por kai, ta laga bientu supla fo'i su mangasinanan.",
			"8": "<sup>8</sup> T'E a dal tur yu mayó di Egipto, di hende i tambe di bestia.",
			"9": "<sup>9</sup> El a hasi señal- i milagernan meimei di bo tera, Egipto, kontra Fárao i tur su ofisialnan.",
			"10": "<sup>10</sup> El a derotá hopi pueblo i a mata reinan poderoso:",
			"11": "<sup>11</sup> Sihon, rei di amoritanan i Og, rei di Bashan; El a kaba ku tur reino di Kanaan.",
			"12": "<sup>12</sup> El a duna su pueblo nán pais, pa el a keda propiedat di Israel.",
			"13": "<sup>13</sup> SEÑOR, bo nòmber t'ei pa semper! Tur generashon lo rekordá bo,",
			"14": "<sup>14</sup> komo SEÑOR lo sali pa su pueblo, su sirbidónan lo E mustra kompashon.",
			"15": "<sup>15</sup> Diosnan pagano ta plata i oro, kosnan trahá pa man di hende.",
			"16": "<sup>16</sup> Nan tin boka — ma nan no por papia, nan tin wowo — ma nan no por mira,",
			"17": "<sup>17</sup> orea nan tin — ma no por tende, nan no tin rosea den nan boka.",
			"18": "<sup>18</sup> Mare esnan ku a traha nan, bira meskos ku nan, sí, tur ku ta konfia riba nan!",
			"19": "<sup>19</sup> Pueblo di Israel — bendishoná SEÑOR! Saserdotenan — bendishoná SEÑOR!",
			"20": "<sup>20</sup> Levitanan — bendishoná SEÑOR! Tur ku ta sirbi SEÑOR — bendishon'É!",
			"21": "<sup>21</sup> Bendishoná sea SEÑOR for di Sion, E ku ta biba na Herusalèm! Alabá sea SEÑOR!"
		},
		"136": {
			"1": "<sup>1</sup> Duna grasia na SEÑOR, komo E ta bon! Su amor ta eterno!",
			"2": "<sup>2</sup> Duna grasia na e Dios di tur dios! Su amor ta eterno!",
			"3": "<sup>3</sup> Duna grasia na SEÑOR di señornan! Su amor ta eterno!",
			"4": "<sup>4</sup> E so a hasi maravia: Su amor ta eterno!",
			"5": "<sup>5</sup> El a traha shelu ku saber. Su amor ta eterno!",
			"6": "<sup>6</sup> El a fiha tera riba awa. Su amor ta eterno!",
			"7": "<sup>7</sup> El a traha luseronan grandi: Su amor ta eterno!",
			"8": "<sup>8</sup> solo pa manda riba dia, Su amor ta eterno!",
			"9": "<sup>9</sup> luna i streanan pa manda riba anochi. Su amor ta eterno!",
			"10": "<sup>10</sup> El a dal tur yu mayó di egipsionan, Su amor ta eterno!",
			"11": "<sup>11</sup> laga Israel sali for di den nan, Su amor ta eterno!",
			"12": "<sup>12</sup> ku man fuerte i ku brasa poderoso. Su amor ta eterno!",
			"13": "<sup>13</sup> Laman Kòrá El a parti na dos, Su amor ta eterno!",
			"14": "<sup>14</sup> pone Israel pasa meimei, Su amor ta eterno!",
			"15": "<sup>15</sup> hogando Fárao huntu ku su ehérsito. Su amor ta eterno!",
			"16": "<sup>16</sup> El a guia su pueblo den desierto, Su amor ta eterno!",
			"17": "<sup>17</sup> a derotá reinan famoso Su amor ta eterno!",
			"18": "<sup>18</sup> i a mata reinan poderoso. Su amor ta eterno!",
			"19": "<sup>19</sup> Sihon, rei di amoritanan, Su amor ta eterno!",
			"20": "<sup>20</sup> i Og, rei de Bashan. Su amor ta eterno!",
			"21": "<sup>21</sup> El a duna su pueblo nán pais, Su amor ta eterno!",
			"22": "<sup>22</sup> pa el a keda propiedat di Israel. Su amor ta eterno!",
			"23": "<sup>23</sup> El a kòrda riba nos den nos bèrgwensa Su amor ta eterno!",
			"24": "<sup>24</sup> i a libra nos di man di opresor. Su amor ta eterno!",
			"25": "<sup>25</sup> E ta duna tur ser bibu alimento. Su amor ta eterno!",
			"26": "<sup>26</sup> Duna grasia na Dios den shelu. Su amor ta eterno!"
		},
		"137": {
			"1": "<sup>1</sup> Kantu di riunan di Bábel nos tabata sinta ta yora kada be ku nos a kòrda Sion.",
			"2": "<sup>2</sup> Den pal'i mangel ku tin aya banda nos a kologá nos arpanan.",
			"3": "<sup>3</sup> Aya esnan ku a hiba nos prezu a pidi nos kanta pa nan; nos opresornan ker a tende algu alegre. ‘Kanta pa nos,’ nan a bisa, ‘un di e kansionnan di Sion!’",
			"4": "<sup>4</sup> Ma kon nunka nos por a kanta un di SEÑOR su kantikanan den un tera kompletamente straño!",
			"5": "<sup>5</sup> Herusalèm, si mi lubidá bo, mihó mi man drechi bira lam.",
			"6": "<sup>6</sup> Mi lenga por pega den mi boka, si mi no kòrda riba bo, si mi no preferá Herusalèm riba tur mi otro plasernan!",
			"7": "<sup>7</sup> Kòrda, SEÑOR, ki' edomitanan a hasi dia Herusalèm a kai, kon nan a grita: ‘Tumb'é, tumb'é, bash'é abou te na su fundeshi!’",
			"8": "<sup>8</sup> O Bábel, pronto un ruina, un bendishon pa esun ku lo paga bo loke bo a hasi ku nos!",
			"9": "<sup>9</sup> Felis esun ku ta kohe bo yuchinan dal nan plèchè kontra baranka!"
		},
		"138": {
			"1": "<sup>1</sup> Mi ke alabá Bo di henter mi kurason, kanta bo alabansa dilanti di e diosnan.",
			"2": "<sup>2</sup> Mi ke bùig pa bo tèmpel santu, mi ke duna grasia na bo nòmber pa motibu di bo amor i fieldat, pasobra Bo a laga bo promesa surpasá bo renombre di ántes.",
			"3": "<sup>3</sup> Ora m'a yama Bo Bo a skucha, B'a duna mi ánimo i forsa.",
			"4": "<sup>4</sup> Tur rei di mundu, SEÑOR, lo alabá Bo dia nan tende bo Palabra",
			"5": "<sup>5</sup> i lo kanta di SEÑOR su desishonnan: ‘Grandi ta SEÑOR su mahestat!’",
			"6": "<sup>6</sup> Sí, maske SEÑOR ta elevá, E ta mira un hende humilde i djaleu ta vigilá un orguyoso.",
			"7": "<sup>7</sup> Kada be ku mi haña mi den peliger Bo ta mantené mi na bida; Bo ta hisa man kontra furor di enemigu, bo man drechi ta duna mi salbashon.",
			"8": "<sup>8</sup> SEÑOR lo kumpli ku tur esei pa mi: SEÑOR, bo fiel amor ta eterno! No lubidá e obra di bo man."
		},
		"139": {
			"1": "<sup>1</sup> B'a saminá mi, SEÑOR, i konosé mi.",
			"2": "<sup>2</sup> Ku mi sinta o lanta, Bo sa, ya djaleu B'a komprondé mi pensamentunan.",
			"3": "<sup>3</sup> Bo sa si mi ta kana o drumi, unda ku mi bai, Bo sa.",
			"4": "<sup>4</sup> Ningun palabra no ta sali fo'i mi boka ku Bo n' tabata sabi e kaba, SEÑOR.",
			"5": "<sup>5</sup> B'a rondoná mi di patras i dilanti, Bo a pone bo man riba mi.",
			"6": "<sup>6</sup> Tantu saber ta surpasá mi, ta muchu altu pa mi logra kapt'é.",
			"7": "<sup>7</sup> Unda mi por hui bo spiritu, unda mi por skapa fo'i bo bista?",
			"8": "<sup>8</sup> Ku mi subi bai shelu, Bo ta aya, ku mi drumi band'i mortonan, Bo t'ei.",
			"9": "<sup>9</sup> Ku mi bula riba ala di ourora baha na kosta di mas leu di laman:",
			"10": "<sup>10</sup> aya tambe bo man lo guia mi, bo man drechi, sigur, lo tene mi.",
			"11": "<sup>11</sup> Ku mi bisa: ‘Skuridat por bien tapa mi i klaridat bira anochi rònt di mi’,",
			"12": "<sup>12</sup> ni tiniebla no ta skur pa Bo, anochi ta mes kla ku di dia, skuridat i lus t'e mesun kos.",
			"13": "<sup>13</sup> Sí, B'a forma mi te den mi mondongo, Bo a hila mi den barika di mi mama.",
			"14": "<sup>14</sup> Mi t'alabá Bo pasobra B'a traha mi di un manera asombroso, un milager. Hundu den mi kurason mi sa esei.",
			"15": "<sup>15</sup> Bo sa kon mi organismo a forma, kon mi ta'ta krese den skondí, bunita di flèktu den barika di tera.",
			"16": "<sup>16</sup> Fo'i promé ku mi a nase B'a mira mi; e dianan ku Bo a pone pa mi, den bo buki nan tur tabat'ei promé ku un di nan a yega.",
			"17": "<sup>17</sup> Dios, ki profundo bo ideanan ta pa mi, kuantu di nan tin na tur!",
			"18": "<sup>18</sup> Mas inkontabel ku pipita di santu! I si akaso mi kaba di konta, anto mi n' ta kla ku Bo ainda.",
			"19": "<sup>19</sup> Dios, o kita bida di malbadonan, — Bai, boso tur ku tin man tur na sanger! —",
			"20": "<sup>20</sup> ku ta papia riba Bo ku mal propósito, ta usa bo nòmber sin mester, e enemigunan!",
			"21": "<sup>21</sup> Lo mi n' odia, SEÑOR, es ku odia Bo i despresiá es ku lanta kontra Bo?",
			"22": "<sup>22</sup> Mi ta odia nan di henter mi kurason, for di awor nan ta mi mes enemigu.",
			"23": "<sup>23</sup> Dios, saminá mi i konosé mi kurason, purba mi pa Bo sa mi pensamentunan.",
			"24": "<sup>24</sup> Mira pa mi n' sigui mal kaminda, guia mi p'e kaminda eterno!"
		},
		"140": {
			"1": "<sup>1</sup> SEÑOR, libra mi di mal hende, warda mi di hende violento,",
			"2": "<sup>2</sup> di esnan ku ta pensa maldat i henter dia ta forma kestion.",
			"3": "<sup>3</sup> Nan ta hasi nan lenga skèrpi meskos ku lenga di kolebra; tras di nan lepnan tin venenu di víbora.",
			"4": "<sup>4</sup> SEÑOR, warda mi di gara di malbadonan, protegé mi kontra hende violento, ku ta plania pa laga mi trompeká.",
			"5": "<sup>5</sup> Hende sobèrbè a skonde trampa pa mi, kabuya nan a span i un reda, a pone laso pa mi kant'i kaminda.",
			"6": "<sup>6</sup> Mi a bisa SEÑOR: ‘Bo ta mi Dios, SEÑOR, skucha mi gritu di ousilio.",
			"7": "<sup>7</sup> SEÑOR, mi Dios, mi Forsa i Salbador, Bo ta mi hèlmu riba dia di kombate.",
			"8": "<sup>8</sup> SEÑOR, no kumpli ku deseo dje malbadonan, no laga nan plannan resultá: nan kabes por susha.",
			"9": "<sup>9</sup> E venenu di esnan ku ta changa mi, e maldishon ku ta sali fo'i nan boka, lag'é kai riba nan mes kabes.",
			"10": "<sup>10</sup> Yobe karbon sendé riba nan, laga nan kai den buraku, ku nunka mas nan no por sali fo'i dje.",
			"11": "<sup>11</sup> Ku mala lenga n' tin rais riba mundu; hende ku ta usa violensia nan mes maldat kohe nan na kaminda i kousa nan kaida fatal.’",
			"12": "<sup>12</sup> Mi sa, SEÑOR ta duna pobernan derecho i E ta hasi hustisia na hendenan desafortuná.",
			"13": "<sup>13</sup> Sí, hende hustu lo gaba bo nòmber i esnan ku ta semper piadoso lo permanesé den bo presensia."
		},
		"141": {
			"1": "<sup>1</sup> SEÑOR, mi ta yama Bo; bini pronto serka mi; skucha mi bos: Mi ta sklama na Bo!",
			"2": "<sup>2</sup> Mi orashon sea sensia ku ta subi bai na Bo, mi mannan alsá un ofrenda di atardi.",
			"3": "<sup>3</sup> SEÑOR, pone un warda dilanti di mi boka, un vigilante na porta di mi lepnan.",
			"4": "<sup>4</sup> Alehá mi kurason di tur loke ta maldat, pa mi no drenta ku mal hende i hasi malu: mi no ke tuma parti na bankete di malbadonan.",
			"5": "<sup>5</sup> Si bon hende kastigá mi i skual mi pa mi bon, ta perfume pa kabes i mi no ta neng'é. Ma apesar di nan maldatnan ami ta sigui resa.",
			"6": "<sup>6</sup> Ni maske nan huesnan ta kai plèchè fo'i baranka, nan lo atmití ku mi palabra ta saksenu.",
			"7": "<sup>7</sup> Meskos ku tera, ora nan bòltu i plug e lo ta nos wesunan, plamá dilant'i boka di graf.",
			"8": "<sup>8</sup> Ma mi bista, SEÑOR Dios, ta fihá riba Bo, serka Bo mi ta skonde, no laga mi pa mi kuenta.",
			"9": "<sup>9</sup> Warda mi di e trampa ku nan a pone pa mi, di e kui, armá pa hasidónan di maldat.",
			"10": "<sup>10</sup> Pekadó por bruha numa den su propio reda, miéntras ami ta sigui sano i salvo."
		},
		"142": {
			"1": "<sup>1</sup> Ku bos altu mi ta sklama na SEÑOR, ku bos duru mi ta grita ousilio",
			"2": "<sup>2</sup> ta deshogá mi kurason serka djE, dun'É di konosé tur mi anshanan.",
			"3": "<sup>3</sup> Mi kurason por ta serka di kai, ma Abo, SEÑOR, sa unda mi ta bai. Den e kaminda ku m'a kana nan a skonde un trampa pa mi.",
			"4": "<sup>4</sup> Mi ta mira pariba, keda mira, ningun hende n' ta hasi kaso di mi; ningun kaminda un lugá pa mi skonde, ningun hende ku ta buska mi drechi.",
			"5": "<sup>5</sup> SEÑOR, mi ta sklama na Bo, mi ta bisa Bo: ‘Bo ta mi refugio, Bo ta tur loke mi tin den mi bida.’",
			"6": "<sup>6</sup> Hasi kaso di mi gritu di ousilio, pasobra mi a pèrdè tur forsa. Libra mi di esnan ku ta mi tras, nan ta muchu mas fuerte ku mi.",
			"7": "<sup>7</sup> Saka mi fo'i dje pèrtá ku mi ta aden, pa mi bolbe alabá bo nòmber. Tur bon hende lo bin rondoná mi, despues ku Bo a trata mi ku bondat."
		},
		"143": {
			"1": "<sup>1</sup> SEÑOR, skucha mi orashon! Skucha mi pidimentu, kontestá mi, pasobra Bo ta fiel, Bo ta hustu.",
			"2": "<sup>2</sup> No pone bo sirbiente duna kuenta, Bo dilanti ningun hende no ta limpi.",
			"3": "<sup>3</sup> Sí, un enemigu a persiguí mi, el a machiká mi na suela, el a manda mi bai biba den tiniebla, manera esnan ku a muri hopi tempu.",
			"4": "<sup>4</sup> Mi ta serka di pèrdè speransa, mi paden ta tur sobresaltá.",
			"5": "<sup>5</sup> Mi ta kòrda e dianan di ántes, mi ta pensa riba tur loke B'a hasi, Bo obranan ta semper mi dilanti.",
			"6": "<sup>6</sup> Mi ta alsa mi mannan na Bo, mi tin set di Bo manera tera seku.",
			"7": "<sup>7</sup> Skucha mi lihé, SEÑOR! Mi forsa ta serka di kaba. No kita bo bista fo'i mi, pa mi no bira manera tur esnan ku ya a baha den pos di morto.",
			"8": "<sup>8</sup> Mustra mi tur mainta bo bondat, ta den Bo mi ta buta mi konfiansa. Mustra mi kua kaminda mi por sigui, den bo man mi ta entregá henter mi bida.",
			"9": "<sup>9</sup> SEÑOR, libra mi for di man di mi enemigunan, serka Bo mi ta buska refugio.",
			"10": "<sup>10</sup> Siña mi hasi tur lokual ta agradá Bo, Abo ku mi tin pa mi Dios! Mare bo bon spiritu por guia mi riba tereno lizu.",
			"11": "<sup>11</sup> SEÑOR, keda fiel na bo nòmber: Abo tene mi na bida; Bo ta hustu, pues libra mi di mi ansha.",
			"12": "<sup>12</sup> Den bo bondat, destruí mi enemigunan, kaba ku esnan ku ta buska mi pa mata, ami ku ta bo sirbidó!"
		},
		"144": {
			"1": "<sup>1</sup> Bendishoná sea SEÑOR, nos baranka, ku a trein mi mannan pa bataya i mi dedenan den uso di arma;",
			"2": "<sup>2</sup> E ta mi aliado, mi fòrti, mi baluarte, Esun ku ta libra mi, mi eskudo tras di kual mi ta sigur, El a someté mi pueblo na mi.",
			"3": "<sup>3</sup> Kiko hende ta pa Bo, SEÑOR, yu di hende pa Bo paga tinu n'e?",
			"4": "<sup>4</sup> Hende ta parse un rosea, su dianan, un sombra ku ta pasa.",
			"5": "<sup>5</sup> SEÑOR, habri bo shelu i baha, toka serunan i hasi nan huma.",
			"6": "<sup>6</sup> Manda welek i plama e enemigunan, tira bo flechanan i pone nan hui.",
			"7": "<sup>7</sup> Saka bo man for di ariba i salba mi, laman ta yena, saka mi fo'i dje, libra mi for di gara di strañeronan,",
			"8": "<sup>8</sup> kende nan boka ta blo saka mentira i ku ta hisa man pa hura falsu.",
			"9": "<sup>9</sup> Mi ke kanta un kanto nobo pa Bo, Dios, mi ke toka siter i kanta pa Bo.",
			"10": "<sup>10</sup> Bo ta duna reinan viktoria i ta libra David, bo sirbidó: salba mi tambe di e spada mortal,",
			"11": "<sup>11</sup> libra mi for di gara di strañeronan, kende nan boka ta saka blo mentira i ku ta hisa man pa hura falsu.",
			"12": "<sup>12</sup> Ku nos yu hòmbernan por ta manera planchi, bon kriá den nan ten di hubentut; nos yu muhénan manera kolumnanan, bon akabá pa dòrna un palasio;",
			"13": "<sup>13</sup> nos mangasinanan yen di provishon, dunando tur sorto di alimento; nos karnénan sea mil be kargá, laga nan rende den kunuku i bira mas ku dies mil;",
			"14": "<sup>14</sup> nos bakanan sea bon kargá; no mas buraku den muraya, ni destiero, no mas gritu di ansha den nos kayanan.",
			"15": "<sup>15</sup> Felis e nashon ku ta asina pará, felis e pueblo ku su Dios ta SEÑOR!"
		},
		"145": {
			"1": "<sup>1</sup> Mi Dios, mi Rei, mi ke alsa Bo, alsa bo nòmber pa semper i semper.",
			"2": "<sup>2</sup> Mi ke bendishoná Bo sin fin, alabá bo nòmber semper bai.",
			"3": "<sup>3</sup> SEÑOR ta grandi, digno di alabansa, ningun hende no por midi su grandesa.",
			"4": "<sup>4</sup> Ún generashon tras di otro ta kanta gloria di loke Bo a hasi, lo proklamá bo akshonnan poderoso.",
			"5": "<sup>5</sup> Bo mahestat, splendor i gloria nan lo konta i mi ke testiguá di bo milagernan.",
			"6": "<sup>6</sup> Nan lo papia di bo echonan spantoso i mi ke proklamá bo grandesa;",
			"7": "<sup>7</sup> nan lo gaba bo bondat inmenso i nan lo hubilá bo hustisia.",
			"8": "<sup>8</sup> SEÑOR ta kompasivo i tierno, yen di pasenshi i bondat amoroso.",
			"9": "<sup>9</sup> SEÑOR ta bon pa tur loke ta eksistí, yen di ternura pa tur su kriaturanan.",
			"10": "<sup>10</sup> Tur bo obranan, SEÑOR, ta elogiá Bo, i tur bo fielnan lo duna Bo alabansa.",
			"11": "<sup>11</sup> Nan ta kanta gloria di bo reino, bo poder ta tur kaminda papiá,",
			"12": "<sup>12</sup> pa mundu tende di bo obranan potente i di splendor i mahestat di bo reino.",
			"13": "<sup>13</sup> Bo reino ta un reino eterno, bo dominio ta pa tur generashon. SEÑOR ta fiel na tur su promesanan, bondadoso den tur su akshonnan.",
			"14": "<sup>14</sup> Esnan na punto di kai E ta wanta, E ta lanta esnan ku ta kargá.",
			"15": "<sup>15</sup> Tur ta fiha nan bista riba Bo i Bo ta duna nan kuminda na tempu.",
			"16": "<sup>16</sup> Bo ta habri bo man i ta kumpli ku deseo di tur loke tin bida.",
			"17": "<sup>17</sup> SEÑOR su moda di hasi ta hustu, E ta bondadoso den su obranan.",
			"18": "<sup>18</sup> SEÑOR ta serka esnan ku t'invok'É serka tur ku ta yam'É di kurason.",
			"19": "<sup>19</sup> E ta kumpli ku deseo di su fielnan, E ta tende nan gritu i ta salba nan.",
			"20": "<sup>20</sup> SEÑOR ta warda esnan ku ta stim'É, pero l'E kaba ku tur malechor.",
			"21": "<sup>21</sup> Mi ke kanta alabansa di SEÑOR. Tur ser bibu, elogiá su nòmber santu pa semper, te den tur eternidat!"
		},
		"146": {
			"1": "<sup>1</sup> Alabá sea SEÑOR! Mi alma, alabá SEÑOR!",
			"2": "<sup>2</sup> Mi ke alabá SEÑOR henter mi bida, kanta alabá mi Dios tanten ku mi tin bida i rosea.",
			"3": "<sup>3</sup> No konfia den grandinan di mundu, den yu di hende ku no por salba bo.",
			"4": "<sup>4</sup> Ora e muri e ta bolbe bira tera; a kaba ku su plannan e dia ei.",
			"5": "<sup>5</sup> Felis ta esun ku ta buska su yudansa serka Dios di Yakob, esun ku ta pone su konfiansa henteramente den SEÑOR su Dios,",
			"6": "<sup>6</sup> kende a traha shelu i tera, laman i tur loke tin den dje, Dios ku ta fiel pa tur eternidat,",
			"7": "<sup>7</sup> ku ta husga na fabor di oprimidonan, ta duna pan na esnan ku tin hamber. SEÑOR ta kibra buinan di prezunan,",
			"8": "<sup>8</sup> SEÑOR ta duna siegunan nan bista; SEÑOR ta lanta esnan ku ta kargá, SEÑOR ta stima esnan ku ta honrado.",
			"9": "<sup>9</sup> SEÑOR ta protegé strañeronan, ta sostené yunan sin mama i biudanan, ma E ta bruha kaminda di mal hende.",
			"10": "<sup>10</sup> SEÑOR ta reina pa semper, bo Dios, Sion, pa tur tempu! Alabá sea SEÑOR!"
		},
		"147": {
			"1": "<sup>1</sup> Alabá sea SEÑOR! Esta bon di kanta himno na nos Dios, sí, ta dushi, alabansa mester zona!",
			"2": "<sup>2</sup> SEÑOR ta bolbe konstruí Herusalèm, ta trese huntu desteradonan di Israel.",
			"3": "<sup>3</sup> E ta kura esnan kibrá di kurason, e ta mara tur nan heridanan.",
			"4": "<sup>4</sup> El a fiha e number di streanan, E ta yama kada un na su nòmber.",
			"5": "<sup>5</sup> Nos SEÑOR ta grandi, poderoso, su sabiduria ta sin límite.",
			"6": "<sup>6</sup> SEÑOR ta sostené humildenan, ta humiliá pekadónan te na tera.",
			"7": "<sup>7</sup> Entoná alabansa pa SEÑOR, toka salmo riba arpa pa nos Dios:",
			"8": "<sup>8</sup> E ta tapa shelu ku su nubianan, ta hasi awa kai riba tera ta laga yerba sali riba serunan, matanan pa tur mester di hende.",
			"9": "<sup>9</sup> E ta duna kuminda na bestianan i na yu 'i paranan ora nan ta grita.",
			"10": "<sup>10</sup> E n' tin kunes ku brio di kabai, ni ku pia robusto di hòmber.",
			"11": "<sup>11</sup> E ta gusta esnan ku respet'É i ku ta anhelá su fabornan.",
			"12": "<sup>12</sup> Kanta gloria di SEÑOR, Herusalèm, Sion, alabá bo Dios!",
			"13": "<sup>13</sup> El a pone tranka fuerte na bo portanan, a bendishoná bo yunan denter di bo,",
			"14": "<sup>14</sup> a trese pas den henter bo teritorio i ta kria bo ku manteka di trigo.",
			"15": "<sup>15</sup> E ta manda su òrdu pa mundu, — kon lihé su palabra ta kore!",
			"16": "<sup>16</sup> E ta manda sneu manera lana, ta stroi puiru di eis manera stòf,",
			"17": "<sup>17</sup> ta tira eis na pipitanan grandi. Ken por wanta su frialdat?",
			"18": "<sup>18</sup> Ún palabra i tur kos ta dirti, k'E manda bientu tur awa ta kore.",
			"19": "<sup>19</sup> El a revelá su palabra na Yakob su presepto i leinan na Israel.",
			"20": "<sup>20</sup> Ningun pueblo E no a trata asina, nan no konosé su leinan. Alabá sea SEÑOR!"
		},
		"148": {
			"1": "<sup>1</sup> Alabá sea SEÑOR! Alabá SEÑOR for di shelu, alab'É, boso tur ayariba!",
			"2": "<sup>2</sup> Alab'É, kornan di angel, alab'É, su ehérsito na shelu!",
			"3": "<sup>3</sup> Alab'É, solo i luna, alab'É, boso streanan briante!",
			"4": "<sup>4</sup> Alab'É, shelu altísimo i tur awa ku tin riba firmamentu!",
			"5": "<sup>5</sup> Laga nan alabá SEÑOR su nòmber, ya ku tur ta kreá pa su palabra.",
			"6": "<sup>6</sup> El a fiha nan ún be pa semper, siguiendo su lei sin kibr'é nunka.",
			"7": "<sup>7</sup> Alabá SEÑOR, fo'i riba tera, tur fondo di laman ku boso mònsternan,",
			"8": "<sup>8</sup> kandela, eis, sneu i neblina, bientu fuerte ku ta kumpli ku su lei;",
			"9": "<sup>9</sup> boso, seru i seritunan tur, palunan di fruta i di seder,",
			"10": "<sup>10</sup> bestianan feros i di kunuku, reptilnan i paranan di pluma,",
			"11": "<sup>11</sup> reinan di mundu i tur pueblo, prínsipe- i huesnan di mundu;",
			"12": "<sup>12</sup> yònkuman i mucha muhénan, hende grandi i hóben tur huntu.",
			"13": "<sup>13</sup> Laga nan alabá SEÑOR su nòmber, komo su nòmber so ta elevá, su mahestat riba shelu i tera.",
			"14": "<sup>14</sup> El a duna su pueblo forsa grandi; tur su fielnan ta kanta su alabansa, yunan di Israel, su pueblo mas yegá. Alabá sea SEÑOR!"
		},
		"149": {
			"1": "<sup>1</sup> Alabá sea SEÑOR! Kanta pa SEÑOR un kanto nobo; alab'É den asamblea di su fielnan!",
			"2": "<sup>2</sup> Laga Israel legra den su outor, yunan di Sion kanta gloria di nan Rei!",
			"3": "<sup>3</sup> Nan alabá su nòmber ku balia, nan kanta salmo p'E ku arpa i tamburein.",
			"4": "<sup>4</sup> Komo SEÑOR ta enkantá ku su pueblo, i E tin korona di viktoria pa humildenan.",
			"5": "<sup>5</sup> Laga su fielnan gosa di e triunfo, grita kontentu fo'i den nan kampamentu",
			"6": "<sup>6</sup> ku alabansa di Dios na nan boka i spada di dos banda den man,",
			"7": "<sup>7</sup> pa tuma vengansa riba pueblonan i duna kastigu na nashonnan;",
			"8": "<sup>8</sup> pa mara reinan ku kadena i nan lidernan ku bui di heru;",
			"9": "<sup>9</sup> pa ehekutá na pia di lèter e sentensia diktá kontra nan. Esta un orguyo pa su fielnan! Alabá sea SEÑOR!"
		},
		"150": {
			"1": "<sup>1</sup> Alabá sea SEÑOR! Alabá Dios den su tèmpel sagrado, alab'É den firmamentu mahestuoso!",
			"2": "<sup>2</sup> Alab'É pa su obranan magnífiko, alab'É pa su grandesa inmenso!",
			"3": "<sup>3</sup> Alab'É ku tokamentu di kachu, alab'É ku arpa i lira!",
			"4": "<sup>4</sup> Alab'É ku tambú i ku balia, alab'É riba kuèrdènan i flùit!",
			"5": "<sup>5</sup> Alab'É ku batimentu di platío, alab'É ku platíonan vibrante!",
			"6": "<sup>6</sup> Tur loke tin bida i rosea duna alabansa na SEÑOR! Alabá sea SEÑOR!"
		}
	}
};
module.exports = book;